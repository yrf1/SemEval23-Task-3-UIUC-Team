251	1	Nord Stream 2 największym problemem niemieckiej polityki
251	3	Gazociąg Nord Stream 2 i wiążąca się z nim zależność energetyczna od Rosji to największy problem niemieckiej polityki zagranicznej - pisze dziennik „Sueddeutsche Zeitung”, podkreślając, że Niemcy muszą uwolnić się od "od zgubnej zależności" od rosyjskiego gazu.
251	5	Taka zależność istniała już w czasie zimnej wojny, wówczas jednak argumentowano, że dostawca i klient potrzebują siebie nawzajem i powinni we własnym interesie oddzielać biznes od polityki – dodaje gazeta.
251	7	Niemcy potrzebują rosyjskiego gazu, a Rosja niemieckich pieniędzy, jednak „prezydent Rosji (Władimir Putin) myśli strategicznie” i kwestię dochodu odstawił na dalszy plan – zaznacza "SZ".
251	9	„Rosja od dawna realizuje strategię podziału Unii Europejskiej, izolowania poszczególnych państw, a tym samym rozbicia najsilniejszej broni Europy: jedności gospodarczej” - ocenia gazeta, zauważając, że takie podejście może ją chronić przed nałożeniem sankcji, a także „służy nadrzędnemu celowi trzymania UE i jej demokratycznych ideałów na dystans”.
251	11	"SZ" wskazuje, że „najważniejszym celem tej polityki destabilizacji są Niemcy, ponieważ kraj ten ma największe wpływy w Europie, a społeczeństwo i polityka są podzielone w postrzeganiu Rosji”.
251	13	„Oczywiście nie stoi za tym żaden techniczny problem, lecz polityczna intencja, którą prezydent Władimir Putin często i wprost podkreślał: jeśli gazociąg NS2 w końcu zostanie uruchomiony, to skończy się niedobór gazu” - pisze "SZ", dodając, że taki szantaż wymaga trudnej decyzji: poddanie się czy opór.
251	15	Zatwierdzenie gazociągu NS2 będzie najważniejszą decyzją w polityce zagranicznej, jaką nowy rząd federalny odziedziczy po poprzednim, co zmusi nową koalicję rządzącą do zajęcia stanowiska w tej sprawie - zauważa gazeta.
251	17	Jak ocenia, ponieważ problematyczna kwestia Nord Stream 2 pozostaje nierozwiązana już od dawna, "słabną wcześniejsze argumenty za jego budową" - np. ten, że jeśli Rosja przykręci kurek z gazem, Ukraina i kraje Europy Środkowej będą mogły się zaopatrywać tzw. rewersem z Niemiec. Dziennik wskazuje jednak, że "jeśli gazu będzie naprawdę mało i niemieccy dostawcy gazu zaczną się wykłócać o każdy metr sześcienny, konflikt przeniesie się na Europę Zachodnią”.
251	19	Problemów jest wiele, a „kupujący jest uwięziony w sieci zależności i własnej podatności na szantaż”. W tej sytuacji wyjście jest tylko jedno - Niemcy muszą uwolnić się od zależności od Rosji poprzez znalezienie innych źródeł dostaw, alternatywne źródła energii, stanowczość w interpretowaniu kontraktu na dostawy i wreszcie polityczną decyzję o zamknięcie gazociągu - ocenia dziennik.
251	21	"Nie tylko Ukraina staje się potencjalnym celem przez rosyjską politykę gazową, także Niemcy popadają w zgubną zależność. Problem bynajmniej nie maleje” - podsumowuje "Sueddeutsche Zeitung".
251	23	Marzena Szulc (PAP)
2510	1	Wojna w Ukrainie: najnowsze informacje.
2510	3	Wojna w Ukrainie na żywo: poniżej w punktach przedstawiamy zbiór najważniejszych informacji z frontu wojennego w Ukrainie oraz gospodarki polskiej i światowej.
2510	5	Obecnie rosyjskie działania poza Donbasem nie mają charakteru, który świadczyłby o dążeniu Kremla do zajęcia kolejnych terenów – podają eksperci Ośrodka Studiów Wschodnich. Jednostki rosyjskie ograniczały się do tzw. poprawiania sytuacji taktycznej i rozbudowy pozycji obronnych.
2510	7	Jednak informacje amerykańskiego wywiadu, na które powołuje się OSW, mogą świadczyć, że Rosja nie rezygnuje z planów dalszej ekspansji w kierunkach Zaporoża, Krzywego Rogu i Mikołajowa.
2510	9	Finlandia i Szwecja formalnie złożyły w środę 18 maja wniosek o członkostwo w NATO. Wniosek jest uważany za jedną z najbardziej znaczących zmian w kwestii bezpieczeństwa międzynarodowego od dekad.
2510	11	Trwa ewakuacja żołnierzy z huty Azowstal, którzy poddali się po wielu tygodniach twardego oporu wobec rosyjskiego oblężenia. Kończy to jedną z najtrudniejszych i najcięższych bitew w tej wojnie. Prezydent Zełenski powiedział w rozmowie z prezydentem Francji Emmanuelem Macronem, że ewakuacja przebiega pod nadzorem władz ukraińskich w trybie wymiany więźniów wojennych, nie podają jednak szczegółów dotyczących operacji. Obecnie nie wiadomo, ile osób przebywa jeszcze w hucie, a ile jest już na terenie Rosji. Pod znakiem zapytania stoją także ich dalsze losy, nie wiadomo bowiem, czy Rosja zgodnie z umową zdecyduje się na wymianę więźniów wojennych.
2510	13	Rosyjskie oblężenie Mariupola trwało ponad dziesięć tygodni. Opór Ukrainy znacząco opóźnił możliwość zdobycia przez Rosję pełnej kontroli nad miastem i spowodował duże straty sił rosyjskich.
2510	15	W ostatnich tygodniach Rosja zwalnia wyższych dowódców, o których uważa się, że zawiedli w początkowych etapach inwazji na Ukrainę – podaje brytyjski resort obrony „To prawdopodobnie jeszcze bardziej obciąży scentralizowany model dowodzenia, ponieważ oficerowie coraz częściej starają się powierzać kluczowe decyzje swoim przełożonym. W tych warunkach Rosji trudno będzie odzyskać inicjatywę” w działaniach zbrojnych – wskazują eksperci ministerstwa.25100	1	Czy Polacy są gotowi na czterodniowy tydzień pracy?
25100	3	Donald Tusk mówi, że przeprowadzi pilotaż dotyczący skrócenia tygodnia pracy. Jego polityczni przeciwnicy wytykają mu podkradanie cudzych pomysłów, hipokryzję i składanie pustych obietnic. Czy jednak czterodniowy tydzień pracy ma sens? Zdaniem niektórych ekonomistów, zmiany są nieuniknione. Ale teraz nie jest na nie odpowiedni moment.
25100	5	Kilka dni temu Donald Tusk poinformował, że jego propozycją wyborczą będzie skrócenie czasu pracy Polaków. „W Polsce powinniśmy, i to będzie moja propozycja, jeśli wygramy wybory - przepraszam: kiedy wygramy wybory - żeby rozpocząć jak najszybciej program skróconego tygodnia pracy” - mówił w Szczecinie podczas spotkania z młodymi Meet Up Nowa Generacja Platformy Obywatelskiej.
25100	7	Program mógłby polegać na skróceniu dnia pracy, np. do 7 godzin lub tygodnia pracy do czterech dni. Przy czym, w grę nie wchodzi zmniejszenie pensji. Wdrożenie reformy w całym kraju byłoby uzależnione od pozytywnych efektów wcześniej przeprowadzonego pilotażu. Do wyborów Tusk ma przedstawić dokładny jego projekt. Temat błyskawicznie podchwycili inni politycy. Najpierw Adrian Zandberg z Partii Razem wytknął, że jego ugrupowanie już kilka lat temu przedstawiło podobny postulat. W 2018 r. partia zbierała podpisy pod obywatelskim projektem ustawy o czasie pracy krótszym o 7 godzin, bez obniżki płacy. „7 godzin to więcej czasu dla rodziny i na rozwój zainteresowań” - promowała projekt Partia Razem. „Ja proponuję 7 godzin pracy w tygodniu! Albo nie - w miesiącu” - szydził wówczas Borys Budka z PO, którego wpis w mediach społecznościowych politycy Partii Razem nie omieszkali teraz przypomnieć. Zandberg ironizuje, że nie wątpi w przemianę duchową polityków PO, zaleca jednak głosowanie na partię, która jest faktycznym autorem propozycji. Z kolei Robert Biedroń z Nowej Lewicy wskazał, że jego ugrupowanie złoży projekt ustawy o czterodniowym tygodniu pracy i zobaczy, co się stanie. „Sprawdzimy Donalda Tuska i wszystkich posłów PO, a także innych ugrupowań, czy nas poprą podczas głosowania” - mówił Biedroń w jednym z programów telewizyjnych. Hanna Gill-Piątek z Polski 2050 stwierdziła, że nie ma nic przeciwko eksperymentowi. Za to Szymon Hołownia, lider Polski 2050, pomysł storpedował: „Naprawdę trudno zrozumieć cel dyskusji o czterodniowym tygodniu pracy w czasie, gdy ludzie robią wszystko, żeby móc więcej zarabiać, żeby wreszcie przestało brakować” - napisał na Twitterze.
25100	9	PiS: Tusk obiecuje 4 dni pracy? Szykujcie się na 6 dni
25100	11	Zdecydowanym przeciwnikiem propozycji jest Artur Dziambor z partii Wolnościowcy. „Czterodniowy tydzień pracy to podwyższenie kosztów funkcjonowania firm o 25 proc.” - grzmi poseł. Chyba że - jak twierdzi - krótszy czas pracy będzie się wiązał z obcięciem pensji. Według niego, czas pracy w firmie zależy od dogadania się pracownika z szefem. A narzucanie im z góry krótszego czasu pracy, uderza w ich wolność. Artur Dziambor nie ma też wątpliwości, że przedstawiając taką propozycję, Tusk zarzuca sieć na młody, bardziej lewicowy elektorat. Wtóruje mu Sławomir Mentzen, prezes Kongresu Polskiego Biznesu, członek partii KORWiN. „Jeżeli ktoś uważa, że od chodzenia do pracy cztery zamiast pięciu dni w tygodniu zwiększa się wydajność, to niech tak prowadzi swoją firmę i tym patentem zmiecie z planszy konkurencję - wyśmiał pomysł na Facebooku Sławomir Mentzen.
25100	13	Do propozycji odniósł się też prezes PiS Jarosław Kaczyński podczas wizyty w Grójcu. Kpił, że pomysł powinien zaniepokoić wyborców.
25100	15	- Obiecali czterodniowy tydzień pracy. Jeśli wziąć pod uwagę, jak to było z ich dotychczasowymi ważnymi obietnicami, to znaczy, że będzie sześciodniowy! Ja już to oczyma duszy widzę. Najpierw przez dwa miesiące cztery dni, później powiedzenie: no jednak społeczeństwo nie dorosło, nie udało się, to jednak teraz trzeba nadrobić, sześć - mówił Jarosław Kaczyński.
25100	17	Beata Mazurek z PiS przypomniała, że PO głosowała przeciwko wolnym niedzielom w handlu. A teraz nagle ta partia chce być orędownikiem skracania czasu pracy. Według niej, Tusk jest „niebezpiecznym populistą”.
25100	19	Wcześniej krytyki Tuskowi nie szczędził Waldemar Buda, minister rozwoju i technologii: „Jak miał obniżać podatki, to je podwyższył. Jak miał obniżyć wiek emerytalny, to go podniósł. Ja bym się bał, czy w tym wykonaniu, za tym rozwiązaniem nie kryją się pracujące soboty” - powiedział na antenie Polsat News. I dodał, że PiS również prowadziło kalkulacje dotyczące czterodniowego tygodnia pracy. Stwierdził też, że obecna sytuacja gospodarcza nie sprzyja wprowadzaniu takich zmian.
25100	21	Obecnie rząd koncentruje się na wdrożeniu elastycznych form zatrudnienia, m.in. pracy zdalnej (rządowy projekt ustawy jest w Sejmie, został przekazany do sejmowej Komisji Nadzwyczajnej). Ustawowe skracanie tygodnia pracy, nie wchodzi więc w grę. Marlena Maląg, minister rodziny i polityki społecznej, na antenie Polskiego Radia przypomniała, że dziś nic nie stoi na przeszkodzie, by pracodawca i pracownik porozumieli się co do krótszego czasu pracy, jeśli jest taka potrzeba.
25100	23	Chcemy pracować mniej. Ale nie mniej zarabiać
25100	25	Propozycja skrócenia czasu pracy może mieć potencjał wyborczy. Z sondażu firmy Hays wynika, że czterodniowy model pracy podoba się 96 proc. respondentów. Z kolei krótszy tydzień pracy i wiążącą się z tym obniżkę pensji o 80 proc., poparło jedynie 19 proc. ankietowanych. Inne badanie, Barometr Polskiego Rynku Pracy, pokazało, że obok pakietu opieki medycznej, to właśnie czterodniowy tydzień pracy jest najbardziej oczekiwanym przez pracowników bonusem. Inicjatywę Donalda Tuska można więc traktować jako element przedwyborczej gry. Jest to też, zresztą nie pierwszy raz, puszczanie oka do młodego, lewicowego elektoratu. Inna rzecz, czy PO w tym flirtowaniu z mniej lub bardziej lewicowym wyborcą jest wiarygodna. Tusk, mówiąc o czterodniowym tygodniu pracy, za dużo nie powiedział. Zaznaczył m.in., że to nie jest odpowiedź na dziś i że biorąc pod uwagę doświadczenia z pandemii i czekającą nas automatyzację pracy, wyzwania dotyczące czasu pracy trzeba będzie traktować poważnie. Proste obietnice wyborcze i oczekiwania elektoratu to jedno, a drugie - czy w naszych realiach w ogóle takie rozwiązanie ma sens.
25100	27	Różne rankingi (dane różnią się w zależności od metodologii badań) plasują nas w czołówce najbardziej zapracowanych nacji w Europie. Według raportu „Working time in 2019-2020” przygotowanego przez Eurofound, w Polsce w 2020 r. pracowano średnio 1848 godzin. W Niemczech -1574 godzin. Szczegółowy sondaż w ub. roku przeprowadzili UCE Research i Syno Poland. Z tej analizy wynika, że więcej niż 8 godzin dziennie pracowało 21 proc. uczestników badania. Z kolei 13 proc. respondentów pracowało 9-10 godzin, a 8 proc. - więcej niż 10 godzin dziennie (zapytano 804 aktywnych zawodowo Polaków). Badanie Eurostatu pokazuje, że w 2021 r. średni czas pracy w Polsce wyniósł 40,3 godz. tygodniowo. Według tego zastawienia więcej pracowali Serbowie (43,3 godz.) i Grecy (40,6 godz.). Najkrócej w ub. roku pracowało się w Holandii - przeciętnie było to 31,6 godz. tygodniowo. Następnie w Norwegii (34,2 godz.), Danii (34,8 godz.), Niemczech (35,2 godz.). Autorzy opracowania stwierdzili, że w państwach europejskich, w których pracuje się najwięcej, wypłacane są najniższe godzinowe stawki. Czy więc skrócenie czasu pracy automatycznie poprawi jej efektywność, a co za tym idzie parametry ekonomiczne? Tak to nie działa - mówią ekonomiści. Krótszy czas pracy i wyższe zarobki mogą być skutkiem rozwoju gospodarki, a nie jej motorem napędowym.
25100	29	- Kluczem do skrócenia czasu pracy i utrzymania wynagrodzeń jest wzrost wydajności pracy. Chodzi o to, aby można było wytworzyć taką samą wartość produktów czy usług przy mniejszym nakładzie godzin pracy. A do tego jest potrzebny postęp w automatyzacji, robotyzacji, zastosowanie nowych technologii i sztucznej inteligencji. Potrzebne są inwestycje w te dziedziny. Krótsza praca to nieuchronny kierunek, w którym zmierza świat, ale wdrożenie tego kierunku to kwestia co najmniej dekady. Nie da się tego zrobić w sposób rewolucyjny, to proces ewolucyjny, długotrwały - twierdzi Andrzej Kubisiak, wicedyrektor Polskiego Instytutu Ekonomicznego.
25100	31	Polska to nie Wielka Brytania
25100	33	Dotychczas żaden kraj nie zdecydował się na ustawowe wprowadzenie czterodniowego tygodnia pracy. Choć oczywiście niektóre firmy, szczególnie w czasie obostrzeń pandemicznych, uelastyczniły czas pracy. Są też kraje, w których skrócono dobowy czas pracy np. do 7 godzin (Francja). Pilotaże dotyczące czterodniowego tygodnia pracy prowadzono na różną skalę m.in. w Japonii, Nowej Zelandii, Islandii. W tym ostatnim państwie uczestnicy pilotażu zauważyli, że są bardziej produktywni, mniej się stresują i lepiej uzyskują równowagę między pracą a czasem wolnym. Trzeba tu dodać, że w teście brali udział urzędnicy z instytucji rządowych i Rady Miasta w Rejkiawiku, a badanie trwało 4 lata. Obecnie eksperyment realizowany jest w Hiszpanii i Wielkiej Brytanii. Brytyjski pilotaż, który ruszył w czerwcu, jest największy z dotychczasowych, obejmuje 3 tys. pracowników z 70 firm. Jego uczestnicy mają pracować 32 godziny tygodniowo przez pół roku, bez obniżki wynagrodzenia. Eksperci podkreślają, że jeśli nawet rozwiązanie sprawdzi się w innym kraju, to może się okazać, że u nas nie, albo że nie od razu. Specyfika naszej gospodarki jest inna niż np. brytyjskiej. U nas dominują małe firmy. I może być w nich trudniej przeprowadzić zmiany technologiczne.
25100	35	Udział wysokorozwiniętych sektorów w gospodarce brytyjskiej jest wyższy niż w Polsce. Nasza gospodarka wciąż w znacznej mierze opiera się na sektorach, w których to roboczogodziny są istotne i decydują o sukcesie przedsiębiorstwa. Powinniśmy poczekać na zakończenie prowadzonych pilotaży, i dopiero potem rozważyć taki eksperyment w Polsce - dodaje Andrzej Kubisiak.
25100	37	„Ten pomysł jest szkodliwy”
25100	39	Skrócenie czasu pracy w naszym kraju może być problematyczne w niektórych sektorach. Szczególnie w tych, które borykają się z brakiem pracowników. To dotyczy choćby branży medycznej. Jeśli skrócimy tydzień pracy, dostępność do lekarzy będzie mniejsza, albo też dojdzie do fikcyjnego skrócenia czasu pracy w ich przypadku. Personel medyczny będzie musiał brać dodatkowe dyżury, by uzupełnić luki kadrowe. De facto będzie pracował tyle samo, co obecnie. Pojawiają się też pytania, co z handlem albo gastronomią? Czy przedsiębiorców będzie stać na utrzymanie ciągłości funkcjonowania ich firm, jeśli tydzień pracy pracownika wyniesie 4 dni?
25100	41	Cezary Kaźmierczak, prezes Związku Przedsiębiorców i Pracodawców, nie ma wątpliwości: pomysł jest szkodliwy, infantylny i oderwany od rzeczywistości. A część polskich polityków, nie tylko z PO, zgłaszając taki postulat, zachowuje się, jakbyśmy byli drugą Szwajcarią.
25100	43	„Polska jest na tle świata dość bogatym krajem; natomiast na tle Europy już takim nie jest. Póki co, Polska ma niecałe 60 proc. PKB per capita Niemiec. Niemcy są od Polski półtora razy bardziej wydajne, mają też wyższą produktywność. Jeżeli mamy ich dalej skutecznie gonić, jak gonimy od 30 lat, i osiągnąć poziom życia tych bogatych krajów zachodnich, powinniśmy nie mniej pracować, ale więcej, żeby się z nimi zrównać” - stwierdził Cezary Kaźmierczak, cytowany przez PAP.
25100	45	W ocenie prof. Jacka Męciny, doradcy zarządu Konfederacji Lewiatan, czterodniowy tydzień pracy w naszych warunkach wiązałby się z obniżeniem wynagrodzeń i zmniejszeniem liczby pracowników.
25100	47	- Proste ograniczenie tygodnia pracy z 5 do 4 dni oznacza, że co do zasady zmniejsza się produktywność. A zatem płace pracowników powinny się zmniejszyć o około 20 proc. Nie można przyjąć argumentu, że redukcja czasu pracy zostanie skompensowana wzrostem wydajności, bo takich gwarancji nie ma i nie zawsze są takie możliwości. Doświadczenia francuskie z końca lat 80. ub. wieku pokazały, że redukcja czasu pracy wcale nie była kompensowana wzrostem wydajności, a na przerzucanie kosztów takiego rozwiązania na pracodawców nie może być zgody. Prowadziłoby to do zmniejszenia konkurencyjności firm i kłopotów w całej gospodarce - mówi prof. Jacek Męcina.
25100	49	Według niego, obecny czas, szczególnie wobec możliwej recesji, nie jest najlepszy na eksperymenty. Nie można jednak proponowanego rozwiązania całkowicie odrzucić. W sektorach zautomatyzowanych, opierających się na nowoczesnych technologiach, redukcja czasu pracy w przyszłości będzie pożądana.
25100	51	- W pierwszej kolejności taka przestrzeń pojawi się w sektorach przemysłowych, ale także w nowoczesnych usługach. Inwestycje w robotyzację i automatyzację procesów oznaczają w pierwszej fazie ogromne nakłady firm. Zatem powstaje pytanie, jak będziemy im kompensować te inwestycje. Dodatkowo, musimy pamiętać, że utrzymanie zatrudnienia w coraz większym stopniu wymagać będzie dodatkowych inwestycji w podnoszenie lub zmianę kwalifikacji pracowników, a to oznacza także spore nakłady - twierdzi prof. Jacek Męcina.
25101	1	Lewicka: Nie Moskwa i Pekin, ale Berlin i Bruksela. PiS wciąż szuka wrogów na Zachodzie
25101	3	Wojna w Ukrainie tak naprawdę niewiele zmieniła w polityce zagranicznej PiS-u, w myśleniu o geopolitycznych zagrożeniach i wyzwaniach dla Polski. Nieustannie obóz władzy jest zakładnikiem antyniemieckiej obsesji swego przywódcy i mocarstwowych opowieści o wielkiej Polsce i równie wielkiej armii rodem spod Wiednia czy Kircholmu. 
25101	5	Jeśli się sprzedaje społeczeństwu nieprawdziwe opowiastki, to prędzej czy później ich nieprzystawalność do rzeczywistości wyłazi na wierzch. Jak u Rydza-Śmigłego, który uwierzył, że jest drugim Piłsudskim, że nie odda III Rzeszy nawet guzika, by potem dać się internować Rumunom i porzucić na pastwę losu bijące się wciąż, już wtedy na dwóch frontach, oddziały. Prześledźmy te duby smalone prezesa i reszty rządzących.
25101	7	Niemcy są w Europie niezwykle destrukcyjnym elementem - orzekł w wywiadzie dla „Gazety Polskiej” Jarosław Kaczyński. Dowodził, że celem Berlina jest „trzymanie nas pod butem”. Łaskawie uznał, że „dziś nie ma w nich szaleństwa Hitlera”, ale „gdyby spojrzeć na Bismarcka, to – uwzględniając oczywiście inne okoliczności historyczne – cele są te same”. 
25101	9	Tu przypomnieć należy, że Bismarck był nie tylko twórcą potęgi II Rzeszy, ale i kołem zamachowym brutalnej germanizacji ziem zaboru pruskiego. Czy zatem prezes PiS-u dostrzegł i teraz w polityce Berlina jakiś nowy „Kulturkampf”?
25101	11	Ostatnio kuriozalnie wręcz zawtórował Kaczyńskiemu nie kto inny, tylko prezes NBP-u. Adam Glapiński przekonywał, zapewne silnie skonsternowane rynki finansowe, że jeden z naszych sąsiadów (potem padło słowo „Niemcy”), planuje wciągnąć Polskę podstępem do strefy euro, by w pół roku zbudować europejską federację i pozbawić nas suwerenności. 
25101	13	To nieco zmodyfikowane echo słów prezesa, które padły na wiecu w Kielcach. Prezes opowiadał tam, że Niemcy nie są żadnym mocarstwem, ale jakby użyły UE jako „szczudeł”, to by nim były, a my z kolei bylibyśmy pod ich butem, a „but to but”. PiS wraca też do narracji o reparacjach, na które nie ma żadnych szans, i z którym to zresztą żądaniem od lat nie potrafi wystąpić, bo raport na ten temat rzekomo „jest tłumaczony na wiele języków”. Zadziwiające, że PiS nie potrafi sięgnąć po pieniądze z Funduszu Odbudowy, a mami nam oczy nierealnym odszkodowaniem od Berlina. 
25101	15	Właściwie trudno też za Kaczyńskim w jego myśleniu o zachodnim sąsiedzie nadążyć. Raz to chcąca nas połknąć potęga, gdzie indziej dopiero naszym kosztem planująca się na mocarstwo wyforsować. Raz Niemcy są śmieszni, innym razem zagrażający. W jednym mieście Kaczyński prawi, że Niemcy to mocarstwo gospodarcze, w kolejnym wzrusza ramionami, że siła nabywcza jednego euro to circa trzy złote, więc wcale nie tak dużo, a polscy lekarze już się tam nie zatrudniają, bo „tam się mniej płaci niż tu”. 
25101	17	Miesza się u prezesa strach przed Niemcem z kompleksami wobec Niemca. A na to wszystko nakłada się polityczna gra, mająca podburzyć społeczeństwo przeciwko Berlinowi, bo wiadomo, że bez wroga PiS nie potrafi istnieć, działać i prowadzić kampanii. 
25101	19	Bez wroga wyimaginowanego, którego tak naprawdę nie ma, i z którym wcale nie trzeba walczyć. Tylko takich wrogów PiS potrafi pokonywać niczym błędny rycerz z La Manchy w wiatrakach upatrujący groźnych przeciwników. 
25101	21	Prawdziwy wróg – Rosja powraca głównie w propagandowym rozmasowywaniu inflacji jako główny oraz niemalże jedyny sprawca wzrostu cen w Polsce i całej Europie. A poza tym, to Berlin i Bruksela bardziej dybią na naszą suwerenność niż Moskwa. A sprzymierzone z Rosją Chiny to już w ogóle, zwłaszcza prezydentowi Dudzie, wydają się atrakcyjnym kolegą do robienia polityki i interesów. 
25101	23	Idźmy dalej. Temu odwróceniu kierunków, z których zło może nadciągnąć, towarzyszy nieustanne pianie o naszej potędze - politycznej i militarnej. Już nigdy nie pozwolimy, by na polskiej ziemi stanęła noga rosyjskiego żołnierza – dmie w sztandar narodowej dumy premier. Ale i na prezydenta w takich sprawach zawsze można liczyć. Polska jest wystarczająco rozległa, by mieć gdzie napastników pochować – odgrażał się tuż po wybuchu wojny w Ukrainie. 
25101	25	PiS wymachuje społeczeństwu przed nosem ustawą o obronie ojczyzny, z której na razie nic nie wynika, prócz zakupów na chybcika, bez planu, ale za to na kredyt przyszłych pokoleń oraz kwestionowanych przez wielu wojskowych planów powiększania armii. 
25101	27	Kaczyński armię polską widzi ogromną, i to też ma nas narodowo połechtać. A jak przyszłoby co do czego, to i tak odwoływać by się należało do tego, o czym Andrzej Duda sam napomknął, pytany o ewentualną agresję Putina na Polskę.
25101	29	Potencjalne zagrożenie istnieje – odparł – ale tylko proszę zwrócić uwagę, że w Polsce obecnych jest ponad 10 tysięcy żołnierzy największej armii świata. Armii najpotężniejszej, najlepiej i najnowocześniej wyposażonej. Czyli jest, jak zawsze, najpierw Polska potęgą jest, i basta, my tu ani guzika i tak dalej, a chwilę później nerwowo szukamy wzrokiem Amerykanów. Uff, są, a nawet jest ich ostatnio znacząco więcej. Co za ulga!
25101	31	Tu jednak wystarczy przypomnieć, że jeszcze pod koniec zeszłego roku, dysponując wywiadowczymi ustaleniami USA o zbliżającej się agresji rosyjskiej na Ukrainę, PiS szedł z Amerykanami na wojnę o TVN. Bo partyjne cele wewnętrzne były dla prezesa Kaczyńskiego istotniejsze niż dobre relacje z naszym ewentualnym głównym obrońcą.
25101	33	PiS nie tylko nie potrafi prowadzić polityki zagranicznej, bo w służbie dyplomatycznej są tacy sami nieudacznicy, jak na każdej innej posadzie przejętej przez partię. Także dlatego, że przedkłada interes partyjny nad rację stanu. Ci, którzy oddychają z ulgą, że PiS stanął po właściwiej stronie po 24 lutego, niechaj nie zapominają, że ta wojna to dla PiS-u „polityczne złoto”. 
25101	35	Widać to w próbach militaryzacji debaty publicznej, co ma odciągnąć uwagę opinii publicznej od drożyzny i innych bolączek. Fakt, że jeden Lech Kaczyński trafnie rosyjskie plany przewidział, nie oznacza, że PiS czegokolwiek się nauczył, czy zrozumiał. Pozostaje mieć nadzieję, że historia nigdy nie sprawdzi ich skuteczności tak, jak sprawdziła Rydza-Śmigłego. 
25102	1	Dzwońcie po karawan. Greta Thunberg zabiła argumentami tych, którzy ekologią wycierają sobie gębę
25102	3	Odbywające się właśnie forum młodzieży Youth4Climate w Mediolanie było wczoraj okazją do mocnego powrotu Grety Thunberg. Tym razem nie słyszeliśmy już roztrzęsionej nastolatki. Mam wrażenie, że rodzi się poważny lider nowego pokolenia.
25102	5	Niczym Hamlet mówiący „słowa, słowa, słowa” Greta Thunberg od pierwszych słów uderzyła w przywódców światowych i wygłaszane przez nich od lat puste frazesy dotyczące walki ze zmianami klimatu. Bla, bla, bla z domieszką słów o planach, o neutralności klimatycznej, o ambicjach - to jedyne, co słyszymy z ich ust.
25102	7	Jakże dużo w jej wypowiedzi jest prawdy. Osoby śledzące wszystkie informacje dotyczące gospodarki klimatycznej i pojawiających się na świecie coraz to nowych skutków zmian klimatycznych doskonale wiedzą, co Greta Thunberg miała na myśli.
25102	9	W ostatnich dwóch dekadach powstała swego rodzaju nowomowa, która stała się obowiązkowym elementem w komunikatach przekazywanych prasie przez przedstawicieli przemysłu i rządów wielu państw.
25102	11	Nie ma już teraz komunikatów, w których nie ma odniesienia do zmian klimatycznych. Niemal każde duże przedsiębiorstwo czuje się w obowiązku zapewnić, że zmierza do zminimalizowania lub nawet wyeliminowania emisji gazów cieplarnianych do 2030, do 2040 czy 2050 roku. Jak jednak zauważa Thunberg, to są piękne słowa, za którymi nie idą żadne czyny.
25102	13	Co ważne, Thunberg ma konkretne dowody na poparcie swojej tezy o hipokryzji władzy.
25102	15	Od lat słyszymy o działaniach podejmowanych na rzecz ochrony klimatu. Jednocześnie dane wskazują na coś dokładnie odwrotnego: połowa wszystkich emisji w atmosferze powstała w ciągu ostatnich 30 lat. Jedna trzecia - w ciągu ostatnich 15 lat. W tym samym czasie przyzwyczailiśmy się do nowomowy mówiącej o planach redukcji emisji dwutlenku węgla.
25102	17	Bardzo często określenie „osiągniemy X czy Y do 2030 r.” stanowi dla firm carte blanche dla niepodejmowania żadnych działań tu i teraz. „Przecież zadeklarowaliśmy się do ograniczenia emisji do 2030 r., więc w razie czego pytajcie nas w 2031 r., a teraz dajcie nam spokój”.
25102	19	Tymczasem sytuacja jest dramatyczna już teraz, tu i teraz.
25102	21	Greta Thunberg przyznaje, że aktualnie nie mamy technologii, na które moglibyśmy się po prostu przestawić, aby nie zaburzać gospodarki, a jednocześnie drastycznie ograniczyć emisje gazów cieplarnianych.
25102	23	Nie oznacza to jednak, że powinniśmy pracować nad tymi technologiami, a w międzyczasie nic nie robić. Jeżeli nie mamy technologii - trudno. Musimy zmienić styl życia tak, aby maksymalnie ograniczać emisje już teraz, być może dając naukowcom kilka lat więcej na opracowanie technologii, które pozwolą nam się przestawić na gospodarkę zeroemisyjną. Te koszty i tak ktoś będzie musiał ponieść. Jeżeli poniesiemy je teraz, będą one wielokrotnie niższe niż jeżeli zabierzemy się za nie za dekadę czy dwie.
25102	25	Czy to będzie niewygodne? Oczywiście. Czy ludzie będą się oburzać? Jak najbardziej. Nikt nie lubi, jak odbiera mu się wygody, do których się przyzwyczaił. Ta wygoda jednak nie może być ważniejsza od losu przyszłych pokoleń, które zamiast cieszyć się życiem, będą się zmagały ze skutkami naszego egocentryzmu. Oni nie będą mieli już wyboru, bo urodzą się w świecie zniszczonym doszczętnie przez naszą ignorancję.
25102	27	Greta Thunberg wie, co mówi
25102	29	Wystarczy spojrzeć na reakcje po wystąpieniu Grety Thunberg. Fakt, że osiemnastolatka mówi brutalną prawdę, nie podoba się większości społeczeństwa, czemu ludzie szeroko dają upust w komentarzach. Problem jednak w tym, że to ona ma rację, a nie większość społeczeństwa.
25102	31	Słuchając wystąpienia Grety Thunberg, widzę jednak, że w ciągu kilku lat bardzo wyewoluowała. Przekaz jest bardziej przejrzysty, w głosie nie brzmi już nuta roztrzęsienia, a twarda nuta pogardy dla hipokrytów siedzących w zarządach spółek oraz polityków, którzy wspólnie niszczą ziemską atmosferę, jednocześnie wyrzucając z siebie kolejne deklaracje o zamiarach eliminacji emisji do tego czy innego roku. Co więcej, przy okazji oberwało się także organizatorom samego wydarzenia, włoskiemu rządowi.
25102	33	Nie mam złudzeń co do tego, czy słowa Grety Thunberg przebiją się do świadomości rządzących. Zapewne skończy się jedynie na kolejnych deklaracjach. Potem wszyscy rozejdą się do domów, a firmy tak jak zwiększają emisje CO2, tak będą to nadal robić.
25102	35	Nie zmienia to jednak faktu, że z roku na rok będziemy się orientowali w jak poważnej - w kontekście klimatu - sytuacji się znaleźliśmy. Kiedy z roku na rok będziemy płacić coraz wyższe odszkodowania za straty wywołane katastrofami naturalnymi, będącymi bezpośrednim skutkiem zmian klimatycznych, z pewnością zaczniemy działać. Otwartą pozostaje tylko jedna kwestia: czy wtedy już nie będzie za późno?
25103	1	Gdzie się podziała Greta Thunberg? "Nie będziemy czekać, aż coś powie"
25103	3	Młodzieżowy Strajk Klimatyczny był na szczycie popularności, przyciągał na protesty miliony ludzi, gdy nagle wybuchła pandemia i z ulic przeniosła go do internetu. Wtedy nową platformą do spotkań stał się Zoom.
25103	5	W spotkaniach online brali udział aktywiści z Europy i Stanów Zjednoczonych, ale także z Afryki, Azji i Ameryki Południowej. — To była pierwsza okazja, by wreszcie poznać osoby z ruchu klimatycznego z innych części świata. Podczas tych spotkań mogliśmy porozmawiać z aktywistami oraz aktywistkami z Ugandy, Filipin czy Indii — osobami, które dotychczas nie były wysłuchiwane równie mocno, jak osoby z Europy. Zaczęliśmy wtedy odkrywać, że dla osób z tych krajów, w których zmiany klimatyczne są już bardzo dotkliwe, to nie jest walka o przyszłość, tylko o ratowanie tego, co jeszcze zostało. — mówi mi Dominika Lasota z Młodzieżowego Strajku Klimatycznego w Polsce.
25103	7	Mitzi Jonelle Tan, aktywistka z Filipin, w rozmowie z "Politico" oznajmiła to wprost: "Nie walczymy tylko o naszą przyszłość, walczymy o naszą teraźniejszość". Disha Ravi, aktywistka z Indii, uznała, że ruch ekologiczny był "wybielony", a dzięki Zoomowi ona i Mitzi mogły wytknąć swoim kolegom i koleżankom ich ignorancję wobec biedniejszych krajów.
25103	9	— Nam kryzys klimatyczny kojarzy się z ekologią, dewastacją środowiska, ale dla mojej koleżanki z Ugandy kryzys klimatyczny to coś o wiele większego — to efekt dekad kolonizacji jej kraju przez państwa europejskie, to skutek rasizmu, przez który odbierano jej przodkom kapitał kulturowy i w końcu — to ciągłe doświadczanie dalszego grabienia zasobów naturalnych Afryki — wyjaśnia Dominika Lasota.
25103	11	— Gdyby nie te spotkania online, gdzie granice państw nie były barierą, ruch młodzieżowy nie zyskałby wszystkich tych perspektyw, które wychodzą poza Europę — poza bycie białym człowiekiem w uprzywilejowanym, bezpiecznym kraju. Jako ruch odkryliśmy, że kryzys klimatyczny to de facto jeden z efektów szerszej niesprawiedliwości społecznej — wyzysku różnych państw i społeczności przez "zachodnie" państwa i korporacje — przyznaje aktywistka.
25103	13	Różnice w podejściu do zmian klimatycznych, ze względu na czynniki społeczno-ekonomiczne i rasowe, które wybiły się wśród aktywistów na Zoomie, potwierdzają badania Uniwersytetu Yale z 2019 i 2020 r. Wynika z nich, że Latynosi i Afroamerykanie (według liczb kolejno 69 i 57 proc.) są bardziej zaniepokojeni zmianami klimatu, niż osoby o białym kolorze skóry; w tym przypadku to jedna osoba na dwie.
25103	15	Na fali rozmów aktywistów o niesprawiedliwościach społecznych, Młodzieżowy Strajk Klimatyczny postanowił dodać do swoich postulatów jeszcze jeden: sprawiedliwość klimatyczną. Nowy postulat, obok domagania się prowadzenia przez państwa polityki klimatycznej i transformacji gospodarki w celu redukcji gazów cieplarnianych, jest obecnie najważniejszym priorytetem Strajku.
25103	17	— Często mówi się, że katastrofa klimatyczna stoi przed nami wszystkimi, ale kryzys klimatyczny nie jest kryzysem, do którego przyczyniliśmy się wszyscy w równym stopniu. Afryka odpowiada za 4 proc. wszystkich emisji gazów cieplarnianych do atmosfery. Zdecydowaną większość wyprodukowała Europa Zachodnia i Stany Zjednoczone. Natomiast kiedy spojrzymy, kto najbardziej odczuwa tego skutki, to mamy zupełną odwrotność — Ameryka Północna i Europa Zachodnia są najmniej narażone na wpływ zmian klimatycznych, a Afryka mierzy się z nimi od dekad — tłumaczy aktywistka z Polski.
25103	19	Według danych z raportu Globalnego Centrum Adaptacji z 2021 r. co trzeci mieszkaniec Afryki (do 2030 r.) doświadczy ubóstwa przez zmiany klimatyczne.
25103	21	Postulat sprawiedliwości klimatycznej oznacza, że państwa i firmy, które przyczyniły się do zmian klimatu, powinny ponieść odpowiedzialność i podjąć działania zaprzestające dewastacji przyrody. — Po pierwsze firmy paliwowe powinny zrezygnować ze wszystkich nowych inwestycji w paliwa kopalne. Nowe projekty eksploatujące gaz, ropę czy węgiel jeszcze bardziej pogłębiają ten kryzys. Obecnie, jako Młodzieżowy Strajk Klimatyczny, prowadzimy kampanię przeciwko francuskiej firmie Total Energies. Total buduje w Ugandzie swój najdłuższy w historii rurociąg. Mamy 2022 rok, różni przywódcy europejskich państw popierają żądania o zakończeniu ery paliw kopalnych, ale mimo to firmy paliwowe — przy wsparciu polityków — i tak kontynuują swoją pracę i co gorsze, szukają nowych regionów, gdzie będą mogły dalej psuć środowisko naturalne — wyjaśnia Lasota.
25103	23	Greta Thunberg śpiewa: "Możecie sobie wsadzić swój kryzys klimatyczny w tyłek" [WIDEO]
25103	25	Aktywistka podkreśla, że takie inwestycje negatywnie wpływają na klimat i dodatkowo pogłębiają niesprawiedliwości społeczne. — Budowa nowego rurociągu w Ugandzie pozbawi część ludzi ich domów, część będzie mieszkać przy trucicielu, gdy ludzie z Europy niczego nie stracą — dopowiada.
25103	27	W związku z tym Strajk Klimatyczny domaga się również, żeby kraje, które już teraz cierpią na skutek kryzysu klimatycznego, otrzymywały pieniądze, coś w rodzaju reparacji klimatycznych, od państw, które je eksploatują. - I nie ma to być pożyczka, forma kredytu, bo coś takiego nadal tworzyłoby nierówną relację między nimi, tylko zapłata za wyrządzone szkody — za historyczne konsekwencje tego strasznego systemu, który Zachodnia Europa i Stany Zjednoczone zbudowały — mówi aktywistka.
25103	29	Organizacja Africa No Filter (ANF), walcząca ze stereotypami i negatywnymi narracjami o Afryce, przeprowadziła w kwietniu tego roku badanie, polegające na analizie mediów internetowych, wpisów na Twitterze i wyszukiwań w Google z października i września 2021 r. pod kątem tego, co się pisze i mówi o Afryce. Analiza wykazała, że chociaż Afryka jest twarzą globalnego kryzysu klimatycznego, to w debacie o ekologii nie ma głosów Afrykańczyków — aktywistów ekologicznych, analityków od spraw klimatu i naukowców. Do międzynarodowych mediów przebija się tylko europejska retoryka o kryzysie klimatycznym, w tym Greta Thunberg.
25103	31	O "problemie" z Gretą aktywiści z krajów trzecich opowiadali podczas spotkań na Zoomie. Żalili się na to, że ich głos w debatach o ekologii jest pomijany, gdy ci, co są bardziej uprzywilejowani, jak Greta, mogą mówić, ile chcą. Szwedzka aktywistka już rok temu przyznała, podczas konferencji młodzieżowej we Włoszech przed COP26 (Konferencją ONZ w sprawie zmian klimatu — przyp.red.), że była "wyselekcjonowaną młodą osobą", ale dodała, że "udawano, że się ją słucha".
25103	33	— Greta Thunberg to biała dziewczyna ze Szwecji, czyli z jednego z najbardziej uprzywilejowanych państw świata, która swoimi solowymi protestami dla klimatu zainspirowała do tego samego miliony młodych ludzi. Ale chociaż poruszyła miliony, to przez wielu, moim zdaniem, była traktowana jako sławna osoba, przy której warto się pokazać. Szczególnie politycy robili wszystko, by mieć zdjęcie z Gretą, ale nie brali na poważnie tego, co mówiła. Gdyby tak było, nie mówilibyśmy o budowie rurociągu w Ugandzie, czy też Unia Europejska nie finansowałaby dalej gazu, ropy i węgla z Rosji — mówi Lasota.
25103	35	Dominika wyjaśnia, że Greta po rozmowach na Zoomie z aktywistami z całego świata, a przede wszystkim z tymi z Afryki i z Azji, postanowiła nie angażować się medialnie. — Jasno i klarowanie zakomunikowała wewnątrz ruchu, że nie chce skupiać na sobie całej uwagi. Uznała, że nasi koledzy i koleżanki z Ugandy czy z Filipin lepiej opowiedzą o kryzysie klimatycznym, bo to oni mają z nim do czynienia na co dzień — to im brakuje wody pitnej, to ich ziemia jest wyjaławiana, to oni żyją z ciężkim przemysłem, który nam dostarcza wygód — tłumaczy polska aktywistka.
25103	37	Teraz celem Młodzieżowego Strajku Klimatycznego jest to, żeby jak najwięcej aktywistów klimatycznych, z najbardziej poszkodowanych regionów świata, miało możliwość wypowiedzenia się w mediach. — Chcemy, żeby to osoby, które najmocniej doświadczają skutków przemysłu paliw kopanych, były jak najczęściej wysłuchiwane. Staramy się o to, żeby te osoby spotkały się z politykami, z osobami, które są odpowiedzialne za niszczycielskie inwestycje w ich krajach — mówi Lasota.
25103	39	Wśród przykładów, pokazujących, jak bardzo Greta stała się synonimem strajków klimatycznych, "Politico" wymienił sytuację, gdy podczas jednej z konferencji "Fridays For Future" kamera była skierowana cały czas na Szwedkę, chociaż to nie ona była mówczynią; przemawiał inny aktywista, którym media nie były jednak zainteresowane. Przekaz prasy był prosty: nieważne, co aktywiści klimatyczni mają do powiedzenia, ważne jest tylko to, czy mówi to Greta.
25103	41	Dominika Lasota przyznaje: kryzys klimatyczny istniał w mediach wyłącznie wtedy, gdy Greta gdzieś wyszła i coś powiedziała lub gdy odbywały się strajki. — Teraz gdy Greta jest z boku, gdy nie chce być twarzą sprawiedliwości klimatycznej, nasz ruch w mediach przymiera — podkreśla.
25103	43	Mimo to Greta Thunberg kontynuuje politykę bycia z tyłu i w tym roku nie bierze udziału w Światowym Forum Ekonomicznym (WEF) w Davos. Zamiast niej pojawili się inni przedstawiciele Młodzieżowego Strajku Klimatycznego.
25103	45	— Chociaż Greta osunęła się nieco w cień, nadal jesteśmy ruchem osób, które wierzą, że zmiana jest możliwa — z Gretą czy bez. Chcemy, żeby nasz ruch nie był traktowany, jak część ciekawej historii o dziewczynie ze Szwecji, tylko żeby za naszą sprawą podejmowano działania wobec kryzysu klimatycznego. Często powtarzamy w ruchu, że inny świat jest możliwy. Bo jest. I teraz go właśnie tworzymy — podsumowuje Lasota.
25103	47	Zużywamy planetę za szybko. Pięć kroków Grety: jak spłacić ekologiczny kredyt
25103	49	Większość wzmianek w mediach o Grecie pochodzi z listopada 2021 r. Wtedy też Katarzyna Tubylewicz, pisarka i tłumaczka literatury szwedzkiej, opublikowała tekst "Szwedzi zaczynają mieć problem z Gretą Thunberg" w tygodniku "Polityka".
25103	51	Pisarka odniosła się w nim do krytycznych głosów wobec Grety, której część społeczeństwa w Szwecji zarzuca zbyt dużą krytykę polityki. Greta, zaczynająca swój strajk klimatyczny w wieku 15 lat, zwracała się do polityków i to na nich kierowała całą swoją uwagę, chcąc wymusić na nich działania w imię klimatu. Zaowocowało to spotkaniami Grety z liderami wielu państw; poznała premiera Wielkiej Brytanii Borisa Johnsona, byłego prezydenta Stanów Zjednoczonych Donalda Trumpa czy prezydenta Francji Emmanuela Macrona.
25103	53	Do jej prób nawoływania polityków do zmian dołączyły się miliony ludzi, widząc w tym nadzieję na zmianę. Teraz gdy Greta przekonuje, że polityka niczego nie zmieni, część z tych osób ma wrażenie, że w takim razie poprzednie działania były na nic, skoro ich inicjatorka sama straciła nadzieję.
25103	55	"Ona ma duży wpływ i są tacy publicyści — w Szwecji i nie tylko — którzy uważają, że powinna stać się dojrzałą liderką, zdolną do kompromisu i do uprawiania polityki" - powiedziała Tubylewicz podczas audycji w radiu Tok Fm w listopadzie 2021 r. Pisarka przypominała, że Thunberg nigdy nie miała ambicji politycznych, a jedynie, co miała wspólnego z polityką, to próby rozmów z politykami na temat klimatu.
25103	57	Obecnie Greta Thunberg sama o sobie daje znać sporadycznie. W swoich mediach społecznościowych publikuje głównie zdjęcia z cotygodniowych piątków dla klimatu czy z protestów przeciwko wojnie w Ukrainie. Wyjątkiem jest informacja o jej planach wydania książki o kryzysie klimatycznym, o czym zapostowała na Facebooku.
25103	59	Książka o tytule "The Climate Book" (Księga Klimatu) ma być przeglądem problemów i wyzwań, które stoją przed nami, jako mieszkańcami Ziemi. 19-latka na jej łamach chce oddać głos 100 osobom: ekspert-om/tkom i aktywist-om/tkom, którym walka o dobro planety nie jest obca. Wśród nich znaleźli się naukowczyni Katharine Hayhoe, ekonomista Thomas Piketty, kenijski ekolog Wanjira Mathai czy powieściopisarka Margerat Atwood, znana jako autorka "Opowieści podręcznej".
25103	61	Wykorzystaliśmy wszystkie zasoby Ziemi na 2021 rok. Od dziś żyjemy na kredyt
25103	63	"Postanowiłem wykorzystać moją platformę do tego, aby stworzyć książkę opartą na najlepszych i dostępnych obecnie danych naukowych — książkę, która w sposób holistyczny omawia kryzys klimatyczny, ekologiczny i związany ze zrównoważonym rozwojem" — napisała Thunberg w swoim oświadczeniu. "Kryzys klimatyczny jest oczywiście tylko symptomem znacznie większego kryzysu zrównoważonego rozwoju. Mam nadzieję, że ta książka może być przewodnikiem, który pomoże zrozumieć te różne, ściśle powiązane ze sobą kryzysy".
25103	65	Książka zostanie wydana w Wielkiej Brytanii pod koniec października, a w Stanach Zjednoczonych na początku 2023 r.
25103	67	19-letnia Szwedka przedstawia się jako klimatyczna aktywistka z Aspergerem. W 2018 r. rozpoczęła "strajk szkolny da klimatu"; zamiast chodzić na zajęcia w szkole, w każdy piątek pojawiała się pod budynkiem szwedzkiego parlamentu, wzywając polityków do podjęcia działań przeciwko negatywnym zmianom klimatu. Wśród jej postulatów było zmniejszenie emisji gazów cieplarnianych do atmosfery.
25103	69	Po solowych strajkach i po tym, jak postawa nastolatki obiegła światowe media, dziewczyna wyrosła na globalną aktywistkę klimatyczną. W tym samym roku, w którym rozpoczęła protest, została zaproszona na szczyt klimatyczny w Katowicach i zainicjowała Młodzieżowy Strajk Klimatyczny. W 2018 r. tygodnik "Time" umieścił ją na liście 25. najbardziej wpływowych nastolatków na świecie, a rok później stała się najmłodszą Osobą Roku.
25104	1	Greta Thunberg. Klimatyczny symbol bez znaczenia [KOMENTARZ]
25104	3	Choć młoda szwedzka aktywistka Greta Thunberg skupia na sobie uwagę mediów i społeczeństw całego świata, to z punktu widzenia ochrony klimatu jej działalność jest praktycznie bez znaczenia.
25104	5	Gretę Thunberg zna prawie cały świat. Ta szwedzka nastolatka zasłynęła swymi piątkowymi wagarami dla klimatu – opuszczała zajęcia szkolne, by samotnie protestować przed parlamentem w Sztokholmie na rzecz ochrony planety. W ciągu zaledwie kilkunastu miesięcy dziewczynka stała się globalną ikoną dla ekologów i aktywistów chcących zahamować zmiany klimatyczne. Greta występowała przed parlamentami, na światowych forach gospodarczych, została nominowana do pokojowej Nagrody Nobla, a kilka dni temu wyruszyła – na pokładzie jachtu żaglowego – w podróż przez Atlantyk, by wziąć udział w konferencjach klimatycznych w Nowym Jorku i Santiago.
25104	7	Trzeba przyznać, że jest to dość imponująca lista osiągnięć jak na szesnastolatkę.
25104	9	Jednakże z punktu widzenia głównego celu Grety – czyli ratowania klimatu – jej działalność pozostaje cały czas nieistotna. Czasami może nawet wręcz szkodzić całej sprawie.
25104	11	Autor tych słów jest świadom oburzenia i gniewu, które mogą one wywołać, lecz liczy na to, że czytelnicy opanują się chociaż podczas lektury tego artykułu. Potem mogą oburzać się i złościć do woli. Ponadto, autor chciałby już na wstępie podkreślić, że nie jest tzw. „denialistą klimatycznym”, wręcz przeciwnie: zmiany klimatu uważa za największe wyzwanie, przed którym stoi ludzkość. I to między innymi dlatego dostrzega niemoc panny Thunberg i jałowość, a nawet ciemne strony całego zamieszania, które wywołała. Przejdźmy zatem do rzeczy.
25104	13	Dzieci, dzieci, chodźcie się pobawić z żołnierzami
25104	15	W swoim przemówieniu podczas Światowego Forum Ekonomicznego w Davos w 2019 roku Greta powiedziała: „Nie chcę nadziei (…), chcę byście panikowali. Chcę, żebyście czuli strach, który ja odczuwam każdego dnia. I dopiero potem chcę, byście działali. Chcę, żebyście działali tak, jakby działalibyście podczas kryzysu. Jakby nasz dom płonął. Bo płonie”.
25104	17	Z diagnozą Grety trudno się nie zgodzić. Faktycznie, tempo zachodzenia zmian klimatycznych, ich zakres i siła przywodzą na myśl metaforę płonącego domu. Jednakże ludzkość zdaje sobie z tego doskonale sprawę już od lat. Światowi przywódcy czerpią wiedzę na ten temat choćby z działalności Międzyrządowego Panelu ds. Zmian Klimatu (IPCC), który regularnie publikuje raporty sygnalizujące potrzebę szerokich działań zmierzających w tym zakresie.
25104	19	Co roku pod egidą ONZ zwoływany jest szczyt klimatyczny COP (w ubiegłym roku odbył się w Katowicach). Ochronie klimatu miały służyć takie dokumenty międzynarodowe jak Protokół z Kioto czy Porozumienie Paryskie. Amerykański Pentagon przygotowuje regularnie opracowania analizujące wpływ zmian klimatu na globalne bezpieczeństwo. Wyspiarskie państwa Pacyfiku regularnie apelują za pośrednictwem swych kanałów dyplomatycznych o zwiększenie wysiłków na rzecz ochrony klimatu, gdyż jego zmiany stanowią dla tych krajów bezpośrednie, egzystencjalne zagrożenie.
25104	21	Ludzkość zdaje sobie sprawę z powagi klimatycznego problemu. Dlaczego zatem na horyzoncie nie widać rozwiązania tej kwestii? Dlaczego świat praktycznie nieustannie od 40 lat emituje coraz więcej dwutlenku węgla? Dlaczego na całej planecie buduje się nowe, emisyjne elektrownie węglowe a wyłącza sprawne i czyste jednostki atomowe?
25104	23	Cóż, prawdopodobnie dlatego, że – jak pokazuje historia – załatwianie wielkich spraw nie jest proste i wymaga czasu. Warto przywołać przykład tzw. dziury ozonowej, czyli zjawiska spadku stężenia ozonu w stratosferze, spowodowanego przez używanie freonu CFC-12 do produkcji m.in. aerozoli, urządzeń chłodniczych i klimatyzacyjnych.
25104	25	Problem ten został zasygnalizowany przez naukę na początku lat 80-tych XX wieku i od tego czasu był zwalczany przez społeczność międzynarodową. W 1985 roku uchwalono Konwencję wiedeńską w sprawie ochrony warstwy ozonowej, dwa lata później podpisano Protokół Montrealski, dzięki któremu wszystkie państwa zrzeszone w ONZ wprowadziły restrykcyjne ograniczenia w zakresie emisji substancji zubożających warstwę ozonową (co z kolei pozwoliło zredukować produkcję niektórych z nich o 90%, spadek dotknął też CFC-12 - zobowiązano się wygaszać jego produkcję, do 2012 roku jego emisje spadły pięciokrotnie).
25104	27	Dopiero ostatnie badania wykazały, że dziura ozonowa zanika, a jej „zasklepienie” może nastąpić w drugiej połowie XXI wieku (o ile nikt się nie wyłamie z ustanowionych w tej sprawie rygorów prawnych). Można zatem powiedzieć, że załatwienie względnie prostej sprawy (wymagające „jedynie” wycofania określonej substancji i zastąpienia jej inną, dostępną w pełni technologią) zajmie świadomej ludzkości niespełna sto lat.
25104	29	Tymczasem zmiany klimatu to – jak wspomniano wyżej - największe wyzwanie, przed którym stoi ludzkość. Waga tego problemu zasadza się na jego kompleksowości, na jego głębokim zakorzenieniu w strukturę współczesnego świata, na jego niesamowicie rozbudowanej sieci powiązań i zależności, które sprawiają, że cała globalna cywilizacja zadrżeć może w posadach, jeśli podejmie się forsownego i szybkiego marszu w niewłaściwą stronę. Dlatego trzeba badać różne drogi, licząc się z koniecznością zrobienia paru kroków w tył.
25104	31	Łatwo jest bowiem krzyczeć: „odejdźmy od węgla!”. Ale znacznie trudniej powiedzieć, czym mamy ten surowiec zastąpić, jak zmusić kraje uzależnione od jego spalania, by wygasiły swe piece i elektrownie, jak nakłonić państwa rozwijające się, by nie sięgały po ten tani i łatwy do wydobycia oraz składowania surowiec. A przecież wszystkie powyższe kwestie to jedynie powierzchnia całego jeziora pytań, na które trzeba odpowiedzieć zanim zacznie się działać.
25104	33	Trzeba było kilku dekad rozwoju odnawialnych źródeł energii, by przekonać się, że moce te nie zastąpią skutecznie jednostek konwencjonalnych ani nie poprawią sytuacji np. w krajach afrykańskich. Trzeba było bilionów dolarów na przemysł samochodów elektrycznych, by zauważyć, że wypierają one auta z silnikami spalinowymi tylko w społeczeństwach bardzo bogatych albo tam, gdzie nabywcy mogą liczyć na olbrzymie dopłaty i ulgi. Trzeba było kilkudziesięciu konferencji i porozumień klimatycznych, by zauważyć, że dotychczasowe ustalenia z nich wynikające nie są skuteczne w kwestii redukcji światowych emisji dwutlenku węgla.
25104	35	Autor tego tekstu jest zdania, że najbliższe dekady przyniosą kolejne wnioski i obserwacje dotyczące walki ze zmianami klimatu, na przykład w kwestii roli energetyki jądrowej czy w zakresie zaangażowania w usprawnianie sektorów energetycznych państw rozwijających się. Uważa też, że dopiero następne lata, czy nawet pokolenia przyniosą przełom w myśleniu o walce ze zmianami klimatu oraz w samych zmaganiach z tym problemem.
25104	37	Obecnie jednak tkwimy w potężnym impasie, czego dowodem jest choćby wykres globalnych emisji CO2. A panika nie jest tutaj dobrym rozwiązaniem. Tymczasem Greta forsuje styl rozmowy o zmianach klimatu, który można dobrze opisać słowami piosenki Przemysława Gintrowskiego „Autoportet Witkacego”: Zagłady świata się boję. Więc dla poprawy nastroju. Wrzeszczę jak dziecko w ciemnym zamknięte pokoju.
25104	39	Sprawę dodatkowo komplikuje fakt, że kwestia klimatu została na dobre wciągnięta w ramy bieżących rozgrywek politycznych. Hasło ochrony planety często służy bardziej jako slogan partyjny niźli szczera deklaracja podejmowania realnych działań. Na tym polu szczególnie jaskrawo świeci przykład Niemiec, które – pod płaszczykiem „zielonej” transformacji – zamykają swoje sprawne elektrownie jądrowe i starają się, by w Unii Europejskiej nie powstawały nowe jednostki tego typu. „Spanikowani” aktywiści i ludzie, którym leży na sercu dobro klimatu mogą łatwo złapać się na lep tego typu ekomaskirowek.
25104	41	Jeżeli po przeczytaniu tego fragmentu ktoś nadal uważa, że receptą na powyższe problemy jest postać 16-letniej aktywistki, to warto sięgnąć do całkiem nieodległej przeszłości i przywołać osobę Samanthy Reed Smith, amerykańskiej uczennicy, która w 1982 roku (mając 10 lat) napisała list do Jurija Andropowa, dzieląc się swymi obawami dotyczącymi wojny jądrowej między USA i ZSRS.
25104	43	Samantha szybko stała się sławna, zyskała zainteresowanie światowych mediów, odwiedziła Związek Sowiecki, napisała książkę i została okrzyknięta „ambasadorem pokoju”. Dziewczynka nie dożyła końca zimnej wojny, zginęła w katastrofie lotniczej w 1985 roku, lecz nawet najwięksi jej zwolennicy nie są w stanie przyznać, że Samantha przyczyniła się realnie do upadku bloku sowieckiego czy zakończenia zmagań między Moskwą a Waszyngtonem. To, co działo się po 1989 roku było bowiem efektem szeroko zakrojonej polityki, konsekwentnie prowadzonej przez USA i ich sojuszników, szlifowanej i doskonalonej przez dekady, a zwieńczonej błyskotliwym programem opracowanym przez prezydenta Ronalda Reagana i jego administrację.
25104	45	Kto wie, jak potoczyłyby się losy świata, gdyby rząd Stanów Zjednoczonych wsłuchał się w głosy rozmaitych grup, które zgodnie ze swymi szczytnymi ideami chciały czynić „miłość a nie wojnę” i nawoływały m.in. do szerokiego rozbrojenia nuklearnego.
25104	47	Skuteczność wymaga spokojnego, subtelnego i szczegółowego rozważenia wszystkich okoliczności, wielu prób i doświadczeń, doskonalenia metod oraz umiejętności przewidywania błędów.
25104	49	Nic nowego
25104	51	„W porządku” – powie ktoś z grona zwolenników działań Grety. „Dziewczynka może nie wpłynie na polityków, ale podniesie świadomość wyborców w kwestii zmian klimatu, a oni już wybiorą odpowiednich ludzi, albo sami zaczną coś robić w tej kwestii”. Niestety, istnieje mnóstwo dowodów na to, że zwiększona świadomość pewnych zagrożeń czy szkodliwych skutków niektórych działań nie przekłada się na ich redukcję, zwalczanie czy unikanie.
25104	53	Za przykład służyć mogą… otyłość i nadwaga. W Europie praktycznie wszyscy ludzie, którzy kończą choćby szkołę podstawową zdają sobie sprawę, że przypadłości te mają dewastujący wpływ na zdrowie i życie. Równie powszechna jest wiedza na temat przyczyn tych stanów, takich jak zła dieta czy brak ruchu. Informacje dotyczące właściwego odżywiania oraz potrzeby dbania o kondycję fizyczną płyną zaś nie tylko z procesu edukacji szkolnej, ale także z mediów, popkultury czy kampanii społecznych.
25104	55	Dodatkowo, praktycznie każdy pakowany produkt spożywczy ma na swoim opakowaniu wartość energetyczną wyrażoną w kaloriach, co ułatwia bilansowanie diety. Można zatem z całą odpowiedzialnością stwierdzić, że świadomość dotycząca przyczyn, znaczenia i skutków nadwagi oraz otyłości jest bardzo szeroka. Niestety, nijak nie przekłada się ona na walkę z tymi przypadłościami – według danych Komisji Europejskiej odsetek społeczeństwa zmagający się z problemami z wagą rośnie drastycznie w zdecydowanej większości państw Unii.
25104	57	Podobnie rzeczy mają się z innymi czynnikami wpływającymi wprost na życie i zdrowie ludzi. Powszechna świadomość szkodliwości palenia nie wyeliminowała tego nałogu w społeczeństwach, ten sam scenariusz spotkał powszechną świadomość szkodliwości nadużywania alkoholu. Każdy kierowca zapytany na ulicy z pewnością potwierdziłby, że ma świadomość niebezpieczeństw, jakie sprowadza na niego i innych użytkowników dróg jazda pod wpływem alkoholu, a pomimo to policja rocznie zatrzymuje tysiące nietrzeźwych użytkowników aut, a ci, których nie udało się w porę zatrzymać, ranią i zabijają siebie i innych.
25104	59	Zatem skoro ludzie, choć zdają sobie sprawę ze szkodliwości własnych działań, potrafią sprowadzać krzywdę lub niebezpieczeństwo bezpośrednio na samych siebie, to czy rozsądnie jest liczyć, że nie sprowadzą takiej krzywdy lub niebezpieczeństwa na klimat?
25104	61	Inni zwolennicy Grety zapewniają, że jej osoba poruszy serca setek milionów ludzi na całym świecie, w tym decydentów, skłaniając ich do działania na rzecz klimatu. Cóż, biorąc te słowa za dobrą monetę należałby przyznać, że np. kosztująca setki tysięcy ludzkich żyć wojna w Syrii, którą wywołały m.in. następstwa zmian klimatycznych, miała mniejszy potencjał do „poruszania serc” niż 16-letnia dziewczynka, która płynie teraz przez Atlantyk na pokładzie luksusowego jachtu wyścigowego.
25104	63	Greta – superbohaterka ery Facebooka
25104	65	Sprawy klimatu to wygodna przestrzeń do zaspokajania potrzeb psychiki w zakresie myślenia o sobie samym jako o dobrym człowieku. Ludzie chcą postrzegać siebie jako mądrych, uczynnych i dobrych, chcą wspierać rzeczy wielkie, zwiększające ich poczucie własnej wartości.
25104	67	To wszystko sprawia, że klimat coraz częściej staje się pożywką dla slacktivistów - osób, które wspierają daną sprawę w sposób prosty i nieangażujący, tylko po to, by poprawić swoje samopoczucie dzięki przynależności do danego ruchu. Slacktivismem była chociażby akcja Bring Back Our Girls, prowadzona w social mediach po porwaniu 276 nigeryjskich uczennic przez organizację Boko Haram w 2014 roku. Choć w kampanię polegającą na umieszczaniu zdjęć z tytułem akcji na portalach internetowych włączyły się miliony osób na całym świecie (w tym m.in. Michelle Obama, ówczesna Pierwsza Dama USA), to prawie połowa uprowadzonych dziewcząt wciąż jest poszukiwana. 
25104	69	Skutki uboczne
25104	71	Działalność Grety niesie ze sobą także skutki uboczne, polegające na odciąganiu od sprawy klimatu wszystkich tych, dla których wywyższenie 16-letniej dziewczynki do rangi symbolu walki ze zmianami klimatu wydaje się co najmniej groteskowe. Podobny wpływ może mieć też tworzenie atmosfery paniki wokół zmian klimatu – jak powiedział w wywiadzie z serwisem Energetyka24 doktor Tomasz Rożek, nie da się przekonać nikogo na stałe do danej sprawy za pomocą strachu.
25104	73	Swoją rolę w tej kwestii odegrał też zapał obrońców Grety w atakowaniu wszystkich tych, którzy odważą się skrytykować lub choćby nawet zwątpić w sens jej działalności. Stare porzekadło mówi, że cel uświęca środki – nie sposób nie odnieść wrażenia, że w przypadku szwedzkiej aktywistki jej szczytny cel uświęcił ją samą już za życia. O tym, co robi i mówi Greta można wypowiadać się jedynie w samych superlatywach.
25104	75	Dobitnym przykładem takiej sytuacji jest atak na redaktora jednej z niemieckich gazet, który opisał podróż Grety jachtem przez Atlantyk stwierdzając, że jest ona bardziej emisyjna niż lot samolotem, bo część załogi wróci z Ameryki właśnie liniami lotniczymi, co będzie miało bardziej negatywny wpływ na atmosferę niż gdyby Greta wybrała się za ocean drogą powietrzną. Takie stwierdzenie – choć poparte dowodami – spotkało się z gwałtowną i agresywną reakcją czytelników, którzy zwyzywali dziennikarza w komentarzach pod jego artykułem i na jego mediach społecznościowych.
25104	77	Nota bene, opisane przez niego fakty czynią rejs Grety przedsięwzięciem dość komicznym, co również nie pozostaje bez wpływu na społeczny odbiór całego wydarzenia.
25104	79	Potrzebujemy aktywizmu 2.0
25104	81	Podsumujmy zatem: działalność Grety nie wyhamuje zmian klimatu. Młoda aktywistka nie zastopuje procesu wyłączania niemieckich elektrowni jądrowych, nie wygasi chińskich elektrowni węglowych, nie rozwiąże problemów energetycznych państw Trzeciego Świata. Tak samo bezskuteczna okazuje się ta mityczna wręcz „klimatyczna świadomość społeczna”, która przejawia niekiedy cechy slacktivismu.
25104	83	Ktoś może zapytać: po co zatem w ogóle angażować się w jakikolwiek aktywizm na rzecz klimatu? Przecież, biorąc pod uwagę powyższe przesłanki, z gruntu założyć można, że nic nie da się zrobić, że wszystkie starania są skazane na porażkę.
25104	85	Jak to zostało wspomniane wyżej, świat tkwi w klimatycznym impasie, który pewnie zostanie przełamany, ale w przyszłości i za pomocą innych środków niż te, jakie stosuje się dotychczas, bo te są po prostu nieskuteczne, skupione na wycinkach całości. Podobnie rzecz się ma z aktywizmem – te działania, które sprawdzają się punktowo, w przypadku poszczególnych miast lub regionów, nie dają efektów przy rozciągnięciu na skalę globalną (co nie odbiera sensu aktywności w mikroskali).
25104	87	Działalność Grety zupełnie nie rozwiązuje tego problemu. Jej ruch może co najwyżej posłużyć jako arka, która przewiezie energię i zaangażowanie społeczne w przyszłość, do nowej formy aktywizmu - ale na to się nie zanosi, gdyż światu najwyraźniej odpowiada taka (nieskuteczna i przepalająca własny potencjał) forma działania. Tymczasem trzeba cały czas pamiętać, że wehikuł jest tylko środkiem, nie celem i sam w sobie nie będzie receptą na zmiany klimatu.
25104	89	A formułę skutecznego klimatycznego aktywizmu, aktywizmu 2.0, będącego na tyle kompleksowym i wysublimowanym, by poradzić sobie z molochem zmian klimatu, trzeba dopiero wymyślić. Unikanie pytania o skuteczność, polegające na zasłanianiu się postacią 16-latki nie jest zaś krokiem w tym kierunku.
25105	1	Komentarz: Greta zbawicielka 
25105	3	Greta Thunberg to fenomen. Założycielka ruchu „Fridays for Future” inspiruje miliony młodych ludzi do walki o ochronę klimatu. Dlaczego właśnie ona? [KOMENTARZ]
25105	5	Greta Thunberg w ONZ
25105	7	Ponad 185 milionów – taki wynik wskazuje wyszukiwarka Google, gdy wpiszemy w nią hasło „Greta Thunberg”. Liczba ta rośnie z każdym dniem. Samo to pokazuje, że mamy do czynienia z globalnym fenomenem medialnym. Nieważne co robi, Greta Thunberg jest obserwowana i cytowana. Media spijają słowa z jej ust.
25105	9	Nazywana jest aktywistką na rzecz ochrony klimatu, która zapoczątkowała ruch „Fridays for Future” inspirując miliony młodych ludzi do większego zaangażowania na rzecz walki ze zmianami klimatycznymi.
25105	11	Greta Thunberg spotyka się z głowami państw, przemawia na forum ONZ, dostaje nagrody. Już teraz zaliczana jest do 100 najbardziej wpływowych osób na świecie. Na jej temat powstają biografie, pojawiła się nawet książka z jej przemówieniami. I to wszystko w wieku zaledwie 16 lat!
25105	13	Jak to możliwe? Wiekszość tego, co mówi, nie jest w zasadzie nowe. Zresztą sama ciągle to podkreśla. Nie przypisuje sobie jakiegoś odkrycia. Zamiast tego wzywa ludzi, aby to, co od dawna wiadomo i co, jej zdaniem, zostało już dostatecznie naukowo dowiedzione, przyjąć w końcu do wiadomości i podjąć odpowiednie kroki. Dlaczego zatem właśnie ona? I skąd ten cały medialny szum?
25105	15	Dzięciątko z obrazka przemówiło
25105	17	W przeszłości nie raz już zdarzały się momenty, w których coś wisiało w powietrzu, kiedy jakaś sprawa dojrzała. I wtedy na horyzoncie pojawia się ktoś, kto na to wskazuje i kto to artykułuje – widocznie i zrozumiale dla wszystkich. Tak, jakby duch czasu znalazł sobie rzecznika. W tym przypadku jest to rzeczniczka, szesnastoletnia.
25105	19	Jest młoda, a wygląda jeszcze młodziej. Kiedy do nas przemawia, patrzy na nas twarzą dziecka. Wiele osób głęboko to porusza. Liczne kultury znają takie przypadki. W świecie chrześcijańskim to dzieciątko, które ratuje ludzkość. W Nepalu wybrane dziewczynki czczone są, do osiągnięcia dojrzałości, jako Kumari – dziecięce bóstwa. Dzieci uchodzą za niewinne i czyste. Mówią prawdę, którą dorośli próbują ignorować czy ukryć. Albo, patrząc z innego punktu, powodują, że prawda staje się zauważalna.
25105	21	Prezydent USA Donald Trump i Greta Thunberg w Nowym Jorku
25105	23	I oto jest, Greta Thunberg, dziecko naszych czasów, które przekazuje prawdę. Które spogląda nam, dorosłym, w oczy i nazywa kłamcami. A my patrzymy jak zaklęci, klaszcząc i wizualizując sobie w jej postaci nasze życzenia, tęsknoty i obawy. Widzimy dziecko, które nas uratuje. Hosanna!
25105	25	Teraz możemy się spokojnie wyciągnąć w fotelu i odprężyć.
25105	27	Biało-czarna prawda
25105	29	Greta Thunberg ma jednak jeszcze jedną ważną cechę, która odpowiada za ten globalny hype. Jest ona mistrzynią eskalacji i uproszczeń. Jest to cecha, którą dzieli z wieloma populistami.
25105	31	Trudno o inny obszar badań naukowych, który jest tak skomplikowany i nieprecyzyjny w swoich analizach i wynikach, jak badania nad klimatem. Ale w wystąpieniach Grety wszystko redukowane jest do pozornej jasności i łatwości, jak gdyby chodziło o zasady dynamiki Newtona.
25105	33	Autor komentarza Zoran Arbutina
25105	35	„Zacznijcie w końcu słuchać naukowców” – wzywa, jak gdyby nie było wśród nich i takich, którzy postrzegają problematykę klimatu w sposób nieco bardziej złożony. Greta Thunberg kreśli świat w tylko dwóch barwach – czarnej i białej, wszystko pomiędzy jest odrzucane. Na skomplikowane pytania ma radykalne odpowiedzi. Wzywa do działania, tu i teraz. Bez czasu na zastanowienie czy wątpliwości. „Nie myśl o tym, tylko działaj, nasz dom płonie!” – oto wiadomość, którą każdy rozumie.
25105	37	Greta Thunberg ma jasny i naglący przekaz. W sam raz pasujący do Twittera. Optymalny dla medialnego świata, kochającego krzykliwe nagłówki i domagającego się uproszczeń. To czyni ją tak bardzo skuteczną.
25105	39	W drodze na szczyt klimatyczny ONZ w Nowym Jorku szwedzka aktywistka Greta Thunberg zatrzymała się w nadreńskim zagłębiu węgla brunatnego. Wyjechała „zszokowana”. (11.08.2019)
25108	1	Klimat dla Grety Thunberg
25108	3	Greta Thunberg. Magazyn „ID” na pierwszej stronie napisał o niej: „Dziewczynka, która zmieniła świat” (fot. Anders Hellberg/ WikimediaCommons, CC BY-SA 4.0)
25108	5	Szwedzka nastolatka Greta Thunberg w krótkim czasie wyrosła na najsłynniejszą aktywistkę klimatyczną świata. Media nie chcą pisać, kto za nią stoi.
25108	7	Na okładce „Time” obok jej zdjęcia stało: „Nastolatka, która strajkuje dla planety”. „The Guardian” nazwał ją „promykiem nadziei”, a „The New Yorker” zauważył, że dzięki młodej Szwedce „zmiany klimatyczne stały się tematem codziennych rozmów”. Magazyn „ID” na pierwszej stronie napisał o Grecie: „Dziewczynka, która zmieniła świat”.
25108	9	W czerwcowych „Wysokich Obcasach” też była na okładce z alarmującym tytułem „Nasz dom się pali”. Tekst podobny do wielu innych w zagranicznych mediach – o tym, jak 15-letnia Greta Thunberg właściwie sama uruchomiła światową akcję w obronie klimatu. Autorka pisze: „Nie ma sztabu ludzi, który pomagałby jej w codziennych obowiązkach najbardziej wpływowej ekoaktywistki na świecie. Wystarcza jej pomoc rodziców”.
25108	11	Greta Thunberg
25108	13	Niezupełnie.
25108	15	CYNK
25108	17	– Dostałem cynk – tłumaczy mi Ingmar Rentzhog, ekspert ds. komunikacji i PR, który jako pierwszy za pomocą mediów społecznościowych poinformował świat o tym, że 20 sierpnia 2018 roku 15-letnia wówczas Greta Thunberg rozpoczęła strajk szkolny dla klimatu. – Sądziłem, że to będzie jakaś duża demonstracja, a ona siedziała pod parlamentem zupełnie sama – opowiada Rentzhog. To szwedzki Influencer Roku w dziedzinie środowiska.
25108	19	Nie chce ujawnić źródła swojej informacji. W dniu pierwszego strajku szkolnego Grety Ingmar Rentzhog w osobistym wpisie na Facebooku informował o przeżyciu „emocjonalnego poranka”. Opisuje, że właśnie z bólem serca zostawił w nowym przedszkolu swojego trzyletniego syna, a idąc do pracy, spotkał pod Riksdagiem (szwedzkim parlamentem) dziewczynkę „samotnie protestującą wobec całego świata”.
25108	21	„W czasie, kiedy tam byłem, tylko jeden przechodzień wziął od niej ulotkę. Nikt oprócz mnie z nią nie rozmawiał! Tak może poczuć się każdy, kto rozumie, że mamy do czynienia z palącym kryzysem klimatycznym. Wszyscy wokół żyją jak zwykle, choć za chwilę rozpadnie się świat. Jaki sens ma udawanie, że nic się nie dzieje? Greta ma rację. Zbierz się na odwagę. Przyjdź pod parlament. Porozmawiaj z Gretą i pokaż, że nie jest sama. Ona potrzebuje twojego wsparcia” – zaapelował Rentzhog. Efekt: blisko 10 tys. polubień.
25108	23	Pod wpisem dołączone były trzy zdjęcia smutnej Grety trzymającej transparent z napisem „Strajk szkolny dla klimatu” oraz hashtagiem #WeDontHaveTime – ten wykorzystywany jest przez założone przez Rentzhoga spółkę akcyjną i fundację We Don’t Have Time. Ich celem jest budowa „największej na świecie platformy społecznościowej dotyczącej kwestii klimatycznych”. Ma umożliwić uczestnikom wymianę poglądów, śledzenie trendów, a przedsiębiorcom promocję rozwiązań przyjaznych środowisku.
25108	25	Świat o Grecie dowiaduje się jeszcze tego samego dnia – m.in. dzięki zrealizowanemu przez współpracowników We Don’t Have Time 38-sekundowemu filmowi, w którym nastolatka po angielsku opowiada przed parlamentem o swojej akcji. Dla zagranicznych mediów powstaje także dostępna na platformie Medium.com profesjonalna informacja prasowa. Następnego dnia Rentzhog z entuzjazmem pisze na swoim Facebooku: „Strajk szkolny okazał się jedną z najskuteczniejszych metod upowszechniania wiedzy o kwestiach klimatycznych nie tylko w Szwecji, ale także na świecie”. Podaje dowód: jego pierwszy post o Grecie osiągnął w mediach społecznościowych zasięg 1 mln użytkowników.
25108	27	Over 4 million on #ClimateStrike today. In 163 countries. And counting...— Greta Thunberg (@GretaThunberg) 21 września 2019
25108	29	KSIĄŻKA
25108	31	Lęk przed zmianami klimatycznymi pojawił się u Grety Thunberg po obejrzeniu w szkole filmu edukacyjnego o Wielkiej Pacyficznej Plamie Śmieci. Miała wtedy osiem lat, popadła w depresję, przestała jeść i chodzić do szkoły. Zaniepokojeni rodzice długo szukali pomocy, odwiedzając dziesiątki gabinetów lekarskich.
25108	33	Matka i ojciec są ważni w tej opowieści. Malena Ernman jest śpiewaczką operową i piosenkarką (reprezentowała Szwecję na Eurowizji), Svante Thunberg – aktorem i producentem. Ingmar Rentzhog zarzeka się dziś, że tego pamiętnego dnia strajku Grety nie wiedział nic o jej rodzicach. Twierdzi też, że nie wiedział o wydanej zaledwie kilka dni wcześniej przez rodzinę Grety książce „Sceny z serca”, będącej ich osobistym manifestem na rzecz ratowania klimatu.
25108	35	A to właśnie w tej książce rodzice otwarcie przyznają, że odmowa przyjmowania jedzenia i znaczny spadek wagi ich córki był punktem zwrotnym, który zapoczątkował ekologiczną rewolucję w rodzinie. Państwo Ernman-Thunberg opisują, jak całą czwórką (Greta ma jeszcze młodszą siostrę Beatę) przestali używać jednorazowych opakowań, kupować nowe, zbędne rzeczy oraz latać samolotami. Pod wpływem córki rodzice kupili także samochód elektryczny oraz przeszli na wegetarianizm.
25108	37	Z książki można również dowiedzieć się, że ruch klimatyczny, który zapoczątkowała Greta, wymyślił jej ojciec Svante Thunberg. Kilka lat temu zarzucił swoją karierę aktorską na rzecz publikowania artykułów i wygłaszania wykładów na temat kryzysu klimatycznego. Będąc w Londynie z młodszą córką Beatą, Svante obserwuje robiących sobie selfie przy moście Tower Bridge turystów z całego świata i „marzy o ruchu klimatycznym, którego jeszcze nie ma, bo musi dopiero zostać sformowany”.
25108	39	W książce jest też informacja, że Greta nie może normalnie uczęszczać do szkoły, ponieważ zdiagnozowano u niej zespół Aspergera. To, że mimo tych obciążeń, a może nawet dzięki nim młoda Szwedka walczy o dobro planety, szczególnie ujęło media.
25108	41	Pierwszy protest Grety w drugiej połowie sierpnia ub.r. zbiegł się z rozpoczęciem w Szwecji roku szkolnego i nastąpił tuż po ugaszeniu największych od lat w tej części Europy pożarów lasów wywołanych suszą. Był to też akurat finisz kampanii wyborczej do szwedzkiego parlamentu. Początkowo akcja miała mieć wymiar lokalny i potrwać do dnia wyborów, czyli 9 września 2018 roku. Ten zabieg pomógł zainteresować szwedzkie media, które, szukając oryginalnych przedwyborczych tematów, szybko zjawiły się na miejscu. Zdjęcia strajkującej samotnie Grety obiegły świat.
25108	43	Początkowo w relacjach ze strajku nie było mowy ani o znanych rodzicach Grety, ani o wydanej przez rodzinę Ernman-Thunberg książce. W materiale publicznej telewizji SVT pojawiła się informacja, że ojciec dziewczynki odmawia wystąpienia przed kamerą. Nie chciał – relacjonuje dziennikarka – odpowiedzieć na pytanie, czy córka nie powinna być w tym czasie w szkole. Zaapelował jedynie, by media raczej skupiły się na zagrożeniach klimatycznych.
25108	45	Wbrew zapowiedziom Greta Thunberg nie zakończy swojej akcji po jesiennych wyborach parlamentarnych. Na Facebooku, Twitterze i Instagramie (ma dziś setki wpisów, miliony obserwatorów) zaczęła informować, że od teraz będzie strajkować pod parlamentem w każdy piątek.
25108	47	Jej wpisy są regularne i dość profesjonalne jak na 15-latkę. Dokumentują kolejne odsłony protestu także poza Sztokholmem, m.in. w Helsinkach, Kopenhadze i Berlinie – wszędzie tam aktywistka dociera pociągiem lub promem. W Wiedniu pozuje ze swoim wielkim fanem Arnoldem Schwarzeneggerem. Na innym zdjęciu obejmuje ją Al Gore, prawdziwy pionier walki o klimat, jak głosi podpis. Setki lajków zbierają także fotografie Grety z jej dwoma labradorami. Wiele wpisów świadczy, że mimo strajku nastolatka pilnie się uczy. Gdy w piątek 17 maja pojawia się pod parlamentem dopiero po południu, pod zdjęciem informuje, że tego dnia miała w szkole sprawdzian.
25108	49	Celem Grety jest doprowadzenie do realizacji postanowień porozumienia paryskiego w sprawie ochrony klimatu z 2015 roku. By tego dopilnować, młoda aktywistka wraz z ojcem udaje się pociągiem na grudniowy szczyt klimatyczny COP24 w Katowicach. Gretę zaprosił sekretarz generalny ONZ António Guterres. Na profilach w mediach społecznościowych nastolatka zamieszcza swoje zdjęcie na tle logo konferencji i filmik z własnym wystąpieniem.
25108	51	W Szwecji z kolei do piątkowych akcji Grety pod parlamentem przyłączają się kolejni uczniowie, lecz trudno mówić o masowych wagarach. Na miejscu pojawiają się bowiem całe klasy pod opieką nauczycieli. W następnych tygodniach w ramach solidarności dołączają reprezentanci kolejnych zawodów. W Sztokholmie pod parlamentem pojawiają się hasła: „muzycy dla przyszłości”, „księża dla przyszłości” lub „designerzy dla przyszłości”. Wiele osób przychodzi z własną tabliczką tylko na chwilę, by zrobić sobie selfie.
25108	53	Frekwencja bywa różna. W niektóre piątki strajkuje dosłownie garstka ludzi.
25108	55	Mimo to w świecie mediów społecznościowych protest rośnie, powstają integrujące manifestujących hashtagi #ClimateStrike i #FridaysForFuture.
25108	57	POLITYCY
25108	59	Tymczasem Greta, kiedy akurat nie strajkuje, odwiedza Światowe Forum Ekonomiczne w Davos, wytykając miliarderom, że przylecieli tam prywatnymi odrzutowcami. Udaje się do Watykanu, gdzie spotyka się z papieżem Franciszkiem. Przemawia w Parlamencie Europejskim oraz w parlamencie brytyjskim. Jej aktywność zostaje dostrzeżona. Młoda aktywistka otrzymuje nominację do Pokojowej Nagrody Nobla (zgłaszają ją m.in. norwescy parlamentarzyści), a tygodnik „Time” umieszcza ją na liście najbardziej wpływowych nastolatek świata.
25108	61	Ruch Fridays For Future ma ambicje łączyć wszystkie akcje organizowane na świecie na wzór akcji Grety. Na stronie FridaysForFuture.org można zgłosić własną manifestację, dowiedzieć się, jak zorganizować protest i jakie napisać hasła. Albo przeczytać przemówienia Grety. Z ostatniego podsumowania wynika, że 24 maja w proteście uczestniczyło milion osób ze 131 krajów i 1851 miast. W Polsce manifestacja znana jest jako Młodzieżowy Strajk Klimatyczny. Co kilka miesięcy organizowane są tzw. globalne strajki, wówczas akcji towarzyszą marsze i koncerty. Ostatnio, nieprzypadkowo, przed wyborami do Parlamentu Europejskiego.
25108	63	„Efekt Grety” – przyznają zgodnie komentatorzy wyników tych wyborów, w których grupa Partii Zieloni osiągnęła nieoczekiwany sukces, zdobywając o 40 proc. większą liczbę mandatów (69) i znacząco zwiększając swój wpływ na decyzje w sprawie polityki klimatycznej UE. Jak pokazują sondaże, w Europie Zachodniej i Północnej na Zielonych głosowali głównie ludzie młodzi i kobiety. Właśnie te grupy są szczególnie widoczne na demonstracjach organizowanych na wzór akcji Grety Thunberg.
25108	65	– Manifestacje, zdjęcia ze znanymi osobami, ale też prywatne fotki z psami. Na jej profilach w mediach społecznościowych jest wszystko to, co pozwala wyruszyć z nią w podróż, której celem jest ocalenie Ziemi – analizuje Emanuel Karlsten, znany szwedzki analityk mediów. Według eksperta najmocniejszą stroną Grety jest budząca kontrowersje bezkompromisowość. – Jej postawa wywołuje interakcje. Bo wydaje się niemożliwe, aby korzystać tylko z pociągów czy nie zabierać ze sobą bagaży – dodaje Karlsten.
25108	67	ZGRZYT
25108	69	Ingmar Rentzhog w rozmowie z „Press” nie ukrywa, że celem fundacji We Don’t Have Time – podobnie jak Grety – jest wywieranie nacisku na polityków. Drogi piarowca i nastolatki rozchodzą się jednak w lutym tego roku, gdy w gazecie „Svenska Dagbladet” ukazuje się artykuł ujawniający, że Rentzhog posłużył się młodą aktywistką, by zdobyć od inwestorów 10 mln koron na rozwój swojego biznesu. W prospekcie emisyjnym nazwisko Thunberg wymienione jest aż 11 razy jako wielki atut firmy. Greta Thunberg od października ub.r. stała się bowiem młodzieżowym doradcą fundacji We Don’t Have Time, która jest głównym inwestorem spółki o tej samej nazwie.
25108	71	– Nie było między nami żadnego konfliktu. Po prostu Greta poinformowała, że w związku z rozwojem swojej działalności nie ma dla nas czasu – tłumaczy mi zakończenie współpracy Ingmar Rentzhog. Wyjaśnia, że prospekt emisyjny to dokument wymagany prawnie, w którym nie mógł ukrywać związków z Gretą, ona zaś nie otrzymywała wynagrodzenia. – Ani jej nie stworzyłem, ani nie wykorzystałem – odpiera zarzuty piarowiec.
25108	73	Z kolei Svante Thunberg w rozmowie ze „Svenska Dagbladet” wyraził żal, że nazwisko jego córki zostało użyte do celów komercyjnych. „Nie wiedzieliśmy o tym. Związek między fundacją a firmą powinien był być dla nas bardziej przejrzysty” – mówił ojciec.
25108	75	Po ukazaniu się artykułu Greta Thunberg wydała napisane po angielsku długie oświadczenie. Aktywistka poinformowała, że „chce rozwiać plotki dotyczące swojej osoby i strajku szkolnego, aby móc skupić się na nauce”. Wyjaśniała, że w maju 2018 roku została laureatką konkursu zorganizowanego przez „Svenska Dagbladet” na najlepszy artykuł na temat ochrony klimatu. I co ciekawe, twierdziła, że po jego ukazaniu się skontaktował się z nią m.in. działacz ekologiczny Bo Thorén, który miał zaproponować kilka różnych akcji. „Spodobał mi się pomysł strajku szkolnego. Próbowałam zachęcić do protestu innych, ale nikt nie był zainteresowany. (...) Kiedy powiedziałam o moich planach rodzicom, nie byli zadowoleni. Powiedzieli, że jeśli mam to zrobić, musiałabym dokonać tego sama, bez wsparcia z ich strony” – pisała.
25108	77	Ponadto tłumaczyła, że rozpoczęła swój strajk przed parlamentem w pojedynkę. „Pierwszą rzeczą, którą zrobiłam, było opublikowanie informacji o strajku na Twitterze i Instagramie, a to wkrótce stało się viralem” – stwierdziła. Według jej wersji na miejscu szybko pojawili się dziennikarze, a jedną z pierwszych przybyłych osób był działający w ruchu na rzecz klimatu przedsiębiorca Ingmar Rentzhog. „Nigdy wcześniej go nie spotkałam ani z nim nie rozmawiałam. Nikt za mną nie stoi. Poza mną samą” – podkreśliła.
25108	79	Aktywistka wyjaśniła także, że jej strajk zapoczątkowany w sierpniu 2018 roku nie miał na celu promocji wydanej przez rodzinę książki. „Ta książka miała zostać wydana w maju, ale w wyniku konfliktu doszło do opóźnienia publikacji i zmiany wydawnictwa” – tłumaczyła, dodając, że ewentualne zyski ze sprzedaży zostaną przeznaczone na organizacje ekologiczne, ochrony zwierząt oraz zdrowia psychicznego.
25108	81	WSPARCIE
25108	83	Książka „Sceny z serca”, wydana w Szwecji przez wydawnictwo Polaris, szybko stała się bestsellerem. Na okładce pierwszego wydania widniała twarz piosenkarki Maleny Ernman, pozostali członkowie rodziny byli wymienieni jako współautorzy. W drugiej edycji zamiast matki jest już zdjęcie siedzącej pod parlamentem Grety. W wydaniu duńskim (książka ukazała się w dziewięciu krajach) dodatkowo wyróżniono nazwisko Greta Thunberg, sprawiając wrażenie, że to ona jest jedyną autorką.
25108	85	Po artykule w „Svenska Dagbladet” ujawniającym związki Grety z Ingmarem Rentzhogiem rodzina Ernman-Thunberg próbuje unikać skojarzeń z branżą PR. Odmówiła m.in. przyjęcia przyznanej Grecie i Fridays For Future Nagrody Tytana wręczanej przez szwedzkie stowarzyszenie agencji PR i biur reklamy Komm. Gretę doceniono za „innowacyjną komunikację, która zainspirowała ludzi”. W odpowiedzi na odmowną decyzję rodziny prezes Komm David Orlic napisał w liście do Grety: „Ta rezygnacja pokazuje naszej branży, czego oczekuje nowe pokolenie obywateli i konsumentów. Widzimy cię, słyszymy i podziwiamy”.
25108	87	Dziennikarz Andreas Henriksson, freelancer, który jako pierwszy napisał o relacjach guru PR z aktywistką, uważa, że nie ma niczego złego w korzystaniu z działań PR. „To nowoczesny sposób kształtowania opinii publicznej. Nie rozumiem, czemu rodzina Grety oraz Rentzhog próbowali ukryć współpracę. Być może dlatego, że łatwiej »sprzedać« ruch, który wyrósł oddolnie?” – zastanawiał się w rozmowie z telewizją SVT.
25108	89	Czy więc Greta Thunberg wcale nie korzysta z pomocy profesjonalistów? Niezupełnie. Za kontakty nastolatki z mediami odpowiada Helena Iles z trzyosobowej agencji Iles PR, która wcześniej współpracowała z wydawnictwem Polaris, telewizją SVT oraz obsługiwała medialnie tournée szwedzkich gwiazd.
25108	91	– Za Gretą nie stoi żadna kampania PR. Ja pracuję charytatywnie – zarzeka się w rozmowie z „Press” Helena Iles. Na demonstracjach instruuje nastolatkę, gdzie ma podejść i jak ustawić się do zdjęć. Swoją rolę bagatelizuje również pracownik naukowy Uniwersytetu Sztokholmskiego David Fopp, który współpracuje z Gretą i jej ojcem. – Ja jestem trochę jakby ochroniarzem – mówi mi. Z jego prac badawczych wynika jednak, że zajmuje się metodami pracy reżyserskiej z dziećmi.
25108	93	Analityk mediów Emanuel Karlsten dowodzi, że przekaz Grety jest spójny i widać w nim pracę profesjonalistów. – Bo trudno się z nią nie zgodzić, że nie ma sensu chodzić do szkoły, gdy zagrożona jest przyszłość jej pokolenia. To stwierdzenie prowokuje i daje do myślenia. Pokazuje, że rzeczywiście nie możemy już zwlekać – stwierdza Karlsten.
25108	95	Mój rozmówca fenomen piątkowych strajków nazywa „cyfrowym ruchem bez precedensu”. – Trzeba jednak widzieć w nim ruch społeczny. By odnieść sukces, nie wystarczy tylko cyniczna strategia. Protesty dla klimatu, podobnie jak dawniej ruchy robotniczy czy trzeźwościowy, rozwinęły się, gdyż ich liderzy zidentyfikowali problem, zaproponowali rozwiązanie i wyszli do ludzi – zauważa.
25108	97	FUNDACJA
25108	99	Ingmar Rentzhog z powodzeniem rozwija platformę We Don’t Have Time. Dostępna w internecie i w formie aplikacji na telefon pozwala użytkownikowi na darmową kampanię promocyjną swoich treści już po zdobyciu pierwszych stu pozytywnych emotikonów. Po rozstaniu z Gretą We Don’t Have Time sfinansowała m.in. druk ulotek na potrzeby akcji Mai Rossen polegającej na przekonaniu 100 tys. osób do złożenia deklaracji o rezygnacji z podróży samolotem w 2020 roku. Akcja ta jest promowana także podczas szkolnych strajków pod parlamentem.
25108	101	Greta ma 16 lat, jest niepełnoletnia. W Szwecji ruch Fridays For Future nie ma statusu prawnego, jest jedynie nieformalną siecią łączącą stowarzyszenia i osoby prywatne. Administracyjnie wspierają ją działające w tym samym obszarze, acz bez większego sukcesu, organizacje pozarządowe Klimatsverige i Klimatriksdagen.
25108	103	Jaka będzie przyszłość Grety i jej ruchu piątkowych strajków? – Przymierzamy się do założenia fundacji, ale o wszystkim zadecyduje moja córka – mówi „Press” Svante Thunberg.
25108	105	Na razie nastolatka ma zamiar na rok przerwać naukę. We wrześniu wybiera się do Nowego Jorku na spotkanie ONZ w sprawie klimatu, a w grudniu – na szczyt COP25 w Santiago w Chile. Obie podróże chce odbyć, nie korzystając z samolotu.
25108	107	W poniedziałek 23 września Greta Thunberg podczas Szczytu Klimatycznego ONZ ostro skrytykowała światowych przywódców. - Nie powinno mnie tu być. Powinnam być w szkole po drugiej stronie oceanu. A jednak przychodzicie do nas, młodych ludzi, po nadzieję. Jak śmiecie? Ukradliście moje marzenia, moje dzieciństwo swoimi pustymi słowami – mówiła. Jej wystąpienie cytowały największe media na świecie.
25109	1	"Trzeba drastycznych działań, bo świat płonie". Apel Grety Thunberg
25109	3	Szwedzka aktywistka klimatyczna Greta Thunberg przekonywała w piątek na wiecu w Glasgow, że konieczne są "natychmiastowe i drastyczne" cięcia emisji gazów cieplarnianych, aby zatrzymać zmiany klimatu, gdyż "świat dosłownie płonie".
25109	5	W piątek w Glasgow, gdzie trwa ONZ-owska konferencja klimatyczna COP26, odbył się marsz młodych ludzi domagających się bardziej zdecydowanych działań w walce ze zmianami klimatu. Marsz został zorganizowany przez Fridays for Future Scotland, grupę założoną przez młodych ludzi zainspirowanych strajkami szkolnymi Thunberg, i był największą do tej pory demonstracją towarzyszącą COP26; jak podawały brytyjskie media, brało w nim udział ok. 10 tys. osób.
25109	7	"Liderzy nic nie robią"
25109	9	- Nie jest tajemnicą, że COP26 jest porażką. Powinno być oczywiste, że nie możemy rozwiązać kryzysu za pomocą tych samych metod, które wcześniej nas w niego wpędziły. Potrzebujemy natychmiastowych drastycznych corocznych cięć emisji, niepodobnych do niczego, co świat kiedykolwiek widział - przekonywała 18-letnia Thunberg na scenie wzniesionej na George Square w Glasgow, który był celem marszu.
25109	11	ZOBACZ: Greta Thunberg krytykuje sposób walki z pandemią. "Nacjonalizm szczepionkowy"
25109	13	- Ludzie u władzy mogą nadal żyć w swojej bańce wypełnionej ich fantazjami, takimi jak nieograniczony wzrost na ograniczonej planecie i rozwiązania technologiczne, które nagle nie wiadomo skąd się pojawią i ot, tak sobie wymażą wszystkie te kryzysy. A wszystko to w czasie, gdy świat dosłownie płonie, stoi w ogniu, i gdy ludzie żyjący na pierwszej linii nadal ponoszą ciężar kryzysu klimatycznego - mówiła.
25109	15	Opisała szczyt klimatyczny ONZ jako "dwutygodniowy festiwal tego, co zwykle, i bla, bla, bla", aby "utrzymać wszystko bez zmian" i "stworzyć luki prawne, aby czerpać korzyści dla siebie". - Liderzy nic nie robią. Wygląda na to, że ich głównym celem jest kontynuowanie walki o status quo. Wiemy, że nasi cesarze są nadzy - mówiła.
25109	17	Wystąpienia aktywistów
25109	19	Przemówienia o tym, jak zmiany klimatyczne już wpływają na ich ojczyzny, wygłosili też aktywiści z kilku innych krajów. Jedną z występujących była Vanessa Nakate z Ugandy. - Historycznie Afryka jest odpowiedzialna za zaledwie 3 proc. globalnej emisji, a mimo to Afrykańczycy najmocniej odczuwają niektóre z najbardziej brutalnych skutków kryzysu klimatycznego. Ale choć globalne południe jest na pierwszej linii frontu kryzysu klimatycznego, nie ma go na pierwszych stronach światowych gazet - powiedziała.
25109	21	ZOBACZ: Pomnik Grety Thunberg przed uniwersytetem. Studenci przeciwni
25109	23	Piątek był na COP26 dniem młodzieży i organizacji pozarządowych, ale marsz klimatyczny odbył się niezależnie od tego wydarzenia. Jego uczestnicy i młodzi aktywiści klimatyczni twierdzą, że ich głos wcale nie jest brany pod uwagę; na dowód wskazują, że Thunberg nie została zaproszona na konferencję i do Glasgow przyjechała jako osoba prywatna.
25109	25	W sobotę w Glasgow odbędzie się kolejny marsz klimatyczny - znacznie większy, bo ma w nim wziąć udział kilkadziesiąt tysięcy osób, do których ponownie będzie przemawiać Thunberg. Równolegle marsze klimatyczne odbędą się w Londynie, innych brytyjskich miastach, jak również w ok. 200 miastach na świecie.
25109	27	Konferencja klimatyczna COP26, którą Thunberg już kilka dni temu uznała za porażkę, potrwa do przyszłego piątku 12 listopada.
2511	1	Wojna w Ukrainie to dramat ludzi i zagrożenie dla środowiska.
2511	3	Choć bez wątpienia największym dramatem wojny w Ukrainie jest cierpienie jej mieszkańców, eksperci ostrzegają, że rosyjska agresja niesie za sobą również poważne ryzyko środowiskowe.
2511	5	Ponad 1000 ekspertów oraz organizacji humanitarnych, zajmujących się środowiskiem oraz prawem międzynarodowym, opublikowało list otwarty, w którym wyrażają solidarność z narodem Ukrainy. Sygnatariusze listu podkreślili również swój niepokój związany z zagrożeniem, jakie konflikt niesie dla środowiska zarówno Ukrainy, jak i Europy.
2511	7	Eksperci zauważyli, że w wyniku rosyjskiej agresji na Ukrainę uwalniane są do powietrza, gleby oraz wody toksyczne materiały, pochodzące ze zrujnowanych budynków, eksplodujących rurociągów czy uszkodzonych systemów sanitarnych oraz składowisk paliw i chemikaliów.
2511	9	„W konfliktach zbrojnych cierpienie ludzkie jest tak wielkie, że czasami wydaje się niestosowne myślenie o problemach środowiskowych” – powiedział Carl Bruch, dyrektor programów międzynarodowych w Instytucie Prawa Ochrony Środowiska i współautor listu. „Prawda jest jednak taka, że ​​wpływ na środowisko może wpływać na źródła utrzymania oraz zdrowie publiczne, a także zabijać ludzi poprzez rozprzestrzenianie się chorób, które w przeciwnym razie by nie wystąpiły” – dodał Bruch.
2511	11	W liście zwrócono uwagę na fakt, że wpływ wojny na środowisko będzie z pewnością długotrwały i trudny do naprawienia.
2511	13	„Kiedy mówimy o uwolnieniach materiałów niebezpiecznych, często są one niewidoczne gołym okiem. Tak więc narażenie na osoby nie biorące udziału w walce – dzieci i niewinnych cywilów – może trwać latami, jeśli nie dziesięcioleciami” – powiedział Carroll Muffet, współautor listu oraz prezes i dyrektor generalny Centrum Międzynarodowego Prawa Ochrony Środowiska.
2511	15	Na początku inwazji na Ukrainę, Rosja atakowała obiekty wojskowe, w tym lotniska oraz składy paliwa i amunicji, co wywołało ogromne pożary emitujące metale ciężkie i inne toksyczne materiały.
2511	17	Według brytyjskiej organizacji non-profit Obserwatorium Konfliktów i Środowiska (CEOBS), która monitoruje i publikuje dane dotyczące środowiskowych wymiarów działań zbrojnych, walki w ukraińskim rezerwacie biosfery Morza Czarnego, będącym obszarem chronionym przez UNESCO, spowodowały pożary, które można dostrzec z kosmosu. CEOBS potwierdziło również, że działania Rosjan udowodniły ich brak troski zarówno o ludność cywilną, jak i środowisko.
2511	19	Jak podkreślili sygnatariusze listu, atak na kraj posiadający 15 czynnych obiektów nuklearnych stwarza dodatkowe ryzyko katastrofy. Mimo, że prawo międzynarodowe zabrania ataków na elektrownie jądrowe i podobnie niebezpieczne obiekty, Rosjanie podjęli atak na zaporoską elektrownię, stanowiącą największy taki obiekt w Europie, podejmując wcześniej operacje wojskowe również w Czarnobylu.
2511	21	Powołując się na ostrzeżenia zawarte w najnowszym raporcie Międzyrządowego Zespołu ds. Zmian Klimatu (IPCC), rosyjską inwazję na Ukrainę określono mianem „ponurego przypomnienia o żywotnym znaczeniu i pilnej konieczności zakończenia uzależnienia świata od paliw kopalnych”.
2511	23	„Tak jak ropa i gaz napędzają kryzys klimatyczny, rosyjska inwazja na Ukrainę pokazuje, w jaki sposób paliwa kopalne finansują, wzniecają i przedłużają konflikty wokół świat. Ciągłe poleganie na paliwach kopalnych jest tak samo destabilizujące dla globalnego pokoju, jak dla globalnego klimatu” – stwierdził Carroll Muffet.
25110	1	W RPA zgasili już światło
25110	3	Republika Południowej Afryki przeżywa mocny kryzys elektroenergetyczny, a mieszkańcy są odcinani od prądu. Sytuacja powtarza się cyklicznie, ale problemy są coraz większe. Państwowy operator od czasu likwidacji apartheidu był niedoinwestowany, a firma Eskom pod nowym kierownictwem nie kierowała zysków ani na inwestycje, ani nawet na odpowiednią konserwację sieci.
25110	5	Teraz, podobnie jak w roku 2019, przerwy w dostawach prądu mnożą się w całym kraju to po kilka razy dziennie. W dodatku jest tam zima. Za każdym razem wyłączenia trwają kilka godzin. Spółka publiczna Eskom ostrzegła nawet, że mieszkańcy RPA muszą przygotować się na co najmniej… 100 dni przerwy w dostawach prądu w nadchodzących miesiącach.
25110	7	Energetyka RPA jest w 80% uzależniona od węgla, którego tam akurat nie brakuje. Jednak większość elektrowni starzeje się, dekapitalizuje i nie została zmodernizowana z powodu „endemicznej korupcji”. Państwowa firma stała się przystanią i źródłem finansowania progresywnych polityków, co było widoczne zwłaszcza za prezydentury Jacoba Zumy w latach 2009-2018.
25110	9	W dodatku państwowa spółka jest mocno zadłużona. To wszystko sprawia, że nie jest dziś w stanie zaspokoić potrzeb kraju na energię elektryczną. Nie pomaga też to, że sektor energetyczny RPA doświadczył ostatnio poważnych strajków pracowników domagających się podwyżek płac i dopłat mieszkaniowych.
25110	11	Rząd RPA dostał ostatnio pomoc w wysokości 7,7 miliarda dolarów podczas ostatniego COP26 w Glasgow na transformację energetyczną. Miały być megawaty z energii wiatrowej i słonecznej zgodnie z rządowym planem przyjętym w 2015 r. Siedem lat później tych nowych źródeł energii nie ma. Tymczasem zapotrzebowanie na energię elektryczną w Południowej Afryce może się potroić do 2040 r. Socjalizm połączony z afrykanizacją zawsze przynosi takie same skutki.
25111	1	Żydzi w pośpiechu uciekają z Rosji w obawie przed planami Kremla
25111	3	Wraz z szalejącą wojną, która trwa na Ukrainie piąty miesiąc, i represjami skierowanymi przeciwko wolnościom obywatelskim w kraju, rosyjscy Żydzi obawiają się, że wkrótce mogą stać się celem Kremla i w pośpiechu opuszczają Rosję – opisuje Politico, podkreślając, że ci, którzy decydują się na pozostanie w kraju, żyją w strachu.
25111	5	– W naszej społeczności nie rozmawiamy o polityce – powiedział anonimowy moskiewski rabin. Po stłumieniu protestów w 2011 roku związanych z reelekcją Putina, rabin zarządził, że polityka musi zostać poza drzwiami jego synagogi.
25111	7	Przedstawiciele społeczności żydowskiej byli bardziej krytyczni wobec inwazji Rosji na Ukrainę niż choćby patriarcha rosyjskiego kościoła prawosławnego Cyryl – skomentował w poniedziałek portal Politico.
25111	9	Berel Lazar, naczelny rabin Rosji, nawoływał do pokoju i zaoferował mediowanie w konflikcie. Naczelny rabin Moskwy Pinchas Goldschmidt uciekł z kraju dwa tygodnie po rozpoczęciu konfliktu z powodu presji nałożonej przez rosyjskie władze, aby wyraził poparcie dla wojny. Żyje teraz na emigracji w Izraelu i poinformował, że nie planuje powrotu do Rosji.
25111	11	„Zgodnie z wiedzą badaczy i ankieterów, życie rosyjskich Żydów polepszyło się od czasu upadku ZSRR w 1991 r. (…). W badaniu Levada Center 45 proc. Rosjan powiedziało, że ma pozytywne nastawienie wobec Żydów w 2021 r., co jest wzrostem z 22 proc. w 2010. Rosjanie przyznali, że Żydzi są mniejszością, obok jakiej czują się najbardziej komfortowo, jednak tylko 11 proc. powiedziało, że byłoby gotowych mieć żydowskiego przyjaciela, co stanowi wzrost z 3 proc. w 2010 r.” – pisze portal.
25111	13	Ilja Jabłokow, wykładowca na brytyjskim Uniwersytecie Sheffield, specjalista w badaniu dezinformacji i cenzury, który zajmował się m.in. antysemityzmem w Rosji, powiedział, że antyżydowska ksenofobia może wybuchnąć w każdej chwili, jeśli tego chciałby Kreml.
25111	15	– W latach 80. i 90. brutalny antysemityzm polityków był reakcją na polaryzację społeczną Rosji. W XXI wieku doszło do wzrostu gospodarczego, więc poziom antysemityzmu spadł – przekazał Jabłokow.
25111	17	Jak dodał, Kreml wybiera sobie obecnie za cel inne mniejszości, a straszakiem numer jeden stał się Zachód.
25111	19	Wedle szacunków ok. 165 tys. Żydów mieszkało w Rosji w 2019 r., co oznacza, że była to wówczas szósta największa społeczność żydowska na świecie żyjąca poza Izraelem. W ciągu pierwszych trzech miesięcy po rozpoczęciu rosyjskiej inwazji 24 lutego, ok. 10 tys. z nich otrzymało izraelskie obywatelstwo.
25111	21	W odpowiedzi na masową migrację Żydów Izrael uruchomił specjalny program imigracji diaspory, zgodnie z którym można nadać obywatelstwo osobom, które udowodnią, że ich krewni są Żydami do trzeciego pokolenia wstecz. Czas oczekiwania w lokalnych konsulatach został skrócony z 9 miesięcy do kilku tygodni. Tel Awiw pozwolił także uchodźcom na składanie wniosków o obywatelstwo po przybyciu do Izraela.
25111	23	Olga Bakuszinskaja, rosyjska dziennikarka, która przeniosła się do Izraela w 2014 r. po aneksji Krymu, otworzyła grupę na Facebooku, pomagającą nowym rosyjskim przybyszom w integracji. Powiedziała, że w ciągu ostatnich kilku miesięcy liczba próśb o pomoc „eksplodowała”, a ponad 3 tys. Rosjan (i Ukraińców) dołączyło do grupy od lutego.
25111	25	Podczas gdy wielu Izraelczyków serdecznie powitało nowych przybyszów, nie każdy jest przyjacielski. Bakuszinskaja przekazała, że pomagała Rosjanom, którzy zostali przyjęci z nieufnością przez starszych Izraelczyków, którzy wyemigrowali z Rosji w latach 90. i określają nowych imigrantów jako „nie-Żydów”.
25112	1	A co by na to wszystko powiedziała teraz Oriana Fallaci?
25112	3	Mała Włoszka dobrze wiedziała, kogo nienawidzi i mówiła o tym wielkim głosem, dlatego w tych nielicznych krajach, gdzie jeszcze ceni się wolność słowa, jej książki wydawane są w milionowych nakładach, a w innych są całkowicie przemilczane ze zwykłego strachu. Tego samego strachu, który nie pozwalał opublikować pewnej karykatury, bo będą protesty, a może i coś wyleci w powietrze...
25112	5	Zmarła w 2006 roku Oriana Fallaci twierdziła, że prawie w całej Europie panuje dziś zupełnie nowa religia, której bogiem jest poprawność polityczna. Wszyscy, którzy nie uznają tego boga skazani są automatycznie na stos. Także książki. Gdyby w kraju rządzonym przez fundamentalistów tej religii nieopatrznie wydrukowano jakąś książkę Fallaci, należałoby ją od razu spalić. Ot po prostu taki współczesny totalizm w skórze demokratycznej i postępowej owieczki... Taka demokracja, zdaniem pisarki, to żadna demokracja.
25112	7	„Cóż to za demokracja, która zamiast słuchać obywateli zamyka im usta, wydaje ich wrogowi, naraża na nadużycia i przemoc? Cóż to za demokracja, która faworyzuje teokrację, przywraca pojęcie herezji i posyła na stos swoje dzieci? Cóż to za demokracja, w której mniejszość liczy się więcej od większości, a licząc się bardziej od większości szarogęsi się i szantażuje!? To antydemokracja, mówię ci. To łgarstwo, bujda. I cóż to za wolność, która zakazuje myśleć, mówić, iść pod prąd, buntować się, przeciwstawiać się temu, kto nas najeżdża, albo zmusza do milczenia? Cóż to za wolność, która sprawia, że obywatele żyją w lęku przed tym, że będą traktowani, a nawet sądzeni i skazywani jako kryminaliści? Cóż to za wolność, która chce ocenzurować nie tylko myśli, ale i uczucia, a więc wskazywać kogo mam kochać, kogo mam nienawidzić...”
25112	9	Ktoś kto nic czytał książek Fallaci, po prostu nie wie na jakim świecie żyje i pewnie nawet nigdy się nie dowie. Może to dla niego i lepiej, bo nie musi sam myśleć, ma na talerzu podany cały łatwy i przystępny światopogląd wyjaśniony nowomową, która, wbrew przestrogom Orwella, zdominowała dzisiejszy język, chociaż może nie tak, jak on to przewidywał. Takie słowa jak postęp, prawda i demokracja – a właściwie cały słownik – znaczą dziś nie to samo, co znaczyły przed Orwellem. Dzięki poprawności politycznej cały słownik nabrał zupełnie nowego znaczenia...
25112	11	Oriana Fallaci próbowała opisać świat jeszcze tym archaicznym, przedorwellowskim, niepoprawnym językiem, co wywołuje szok kulturowy, a dla wielu jest zupełnie niezrozumiałe, czy wręcz odrażające. Ale, jak pisała, panuje dziś moda, czy raczej obłęd, który w imię „sprawiedliwości” likwiduje normalne słowa i nazywa zamiataczy ulic „pracownikami ekologicznymi”, dozorców „gospodarzami domów”, woźnych w szkołach „personelem niedydaktycznym”, niewidomych „upośledzonymi wizualnie”, głuchych „upośledzonymi audialnie”, kulawych „upośledzonymi ruchowo”, a homoseksualizm „odmiennością”... Czy nie jest to nowomowa?
25112	13	Fallaci krytykowana jest - przez tych, którzy chcą ją krytykować - za brak obiektywizmu, za przekręcanie prawdy i sianie paniki, że oto mamy do czynienia z podbojem Europy, na który łaskawie, masochistycznie wręcz przyzwalamy. Włoska pisarka, jeżeli nawet przekazywała nam tylko swoją, nie zawsze do końca "obiektywną prawdę", to starała się odsłonić kulisy, zmusić do szerokiego otwarcia oczu i nazwania rzeczy po imieniu. Kiedy już otworzymy oczy i uznamy, że ma rację, to będziemy musieli coś z tym zrobić, zareagować w jakiś sposób, gdyż przyzwolenie, jej zdaniem, równa się kolaboracji. Do tego potrzebna jest pewna odwaga... Uważała, że są jednak chwile w życiu, „gdy milczenie staje się grzechem, a mówienie jest nakazem, obywatelskim obowiązkiem, moralnym wyzwaniem, imperatywem kategorycznym, przed którym nie ma ucieczki.”
25112	15	Lewicująca Europa jest tak uzależniona od dostaw ropy naftowej z Bliskiego Wschodu czy dziś gazu z Rosji, że zgadza się praktycznie na wszystko. To przyzwolenie na ekspansję i całą związaną z tym propagandę podobno zawdzięczamy nie tylko lewicy – faszyzująco-czarnej, czerwonej, tęczowej, ale także kościołowi katolickiemu, który swoim naiwnym ekumenizmem nie dość, że toleruje tę sytuację, to także próbuje budować mosty między dwoma kulturami.
25112	17	„I gdzie nieusatysfakcjonowany jeszcze przeprosinami za krucjaty papież bezustannie ich błogosławi. Raz jeszcze Ojcze Święty: czemu się nie opamiętasz? Czemu w imię Jedynego Boga nie ulokujesz swych braci we wnętrzach przestronnego Watykanu? Oczywiście pod warunkiem, że nie będą srali w Kaplicy Sykstyńskiej, że nie będą sikali na rzeźby Michała Anioła, że nie splugawią malowideł Rafaela.”
25112	19	Tym liberalnym Ojcem Świętym był Jan Paweł II.
25112	21	Jasne, że trylogia antymuzułmańska* napisana w tym stylu musi budzić i budzi sprzeciwy, ale i podziw za odwagę wyrażania swoich poglądów, tak rzadką w dzisiejszych czasach. Oburzenie muzułmanów jest zupełnie zrozumiałe. Oni po prostu żyją tak, jak uważają, że należy żyć. Kierują się, mniej lub więcej, wytycznymi pochodzącymi z Koranu, a my nie bardzo mamy na to wpływ, jak się okazuje... Fundamentaliści islamscy, hałasując na świecie i podkładając bomby tu i tam, sami jednak robią krzywdę zwykłym muzułmanom, zgodnie z zasadą, że każdy kij ma dwa końce. Jeden koniec tego kija jest dziś w Iraku... Na Zachodzie do głosu dochodzą też ugrupowania polityczne, które chcą, na początek, zaostrzenia polityki imigracyjnej, ograniczenia ekspansji kulturowo-religijnej muzułmanów już przebywających w Europie, a potem... Kto wie? Przez islamski fundamentalizm poszkodowana jest Turcja, która chciałaby przystąpić do Unii Europejskiej, ale ma teraz coraz mniejsze szanse. Kto odważy się wpuścić do Europy państwo z przewagą ludności muzułmańskiej, ludzi, którzy dzięki paszportowi europejskiemu, mogliby się osiedlać w dowolnym miejscu Europy i budować tam meczety?
25112	23	Fallaci zwracała uwagę, że środowiska muzułmańskie w krajach europejskich wcale nie zamierzają się integrować ze społeczeństwami krajów osiedlenia, a chcą tworzyć własne enklawy, które są jej zdaniem przyczółkami ekspansji, rewanżem za hiszpańską rekonkwistę i bitwę pod Wiedniem. Kiedy na muzułmanów patrzono przez pryzmat „Baśni z Tysiąca i Jednej Nocy”, przez pryzmat meczetu w Kordobie, przez pryzmat tureckich bazarów, to mieli jeszcze szansę na zyskanie naszej sympatii. Natomiast takie wydarzenia jak 11 września, czy hiszpańskie i londyńskie zamachy pogorszyły obraz medialny muzułmanów do tego stopnia, że ludzie po prostu zaczynają się ich bać. Coraz częściej uważają ich za nieobliczalnych fanatyków niż sympatycznych potomków Ali Baby. W końcu kolejne tomy antyislamskiej trylogii były reakcją pisarki na kolejne zamachy, od 11 września w Nowym Jorku poczynając. Każde takie wydarzenie obniża tylko granicę tolerancji społeczeństw zachodnich na pomysły budowy meczetów w stolicach europejskich, na przyjmowanie kolejnych uchodźców z Iraku.
25112	25	Fallaci napisała swoją trylogię językiem histerycznym i mało eleganckim. Właściwie nie trzeba pisać aż trzech książek, aby wyrazić to, co chciała wyrazić. Wystarczyłaby kartka maszynopisu, a może nawet jedno dosadne przekleństwo, czy wyzwisko po każdym zamachu. Bycie pisarzem, a co więcej poczuwanie się do bycia sumieniem Europy zobowiązuje. W rezultacie otrzymaliśmy trzy tomy na ten sam temat, czyli: dlaczego muzułmanie są wstrętni i dlaczego nie należy ich wpuszczać do Europy. Czasem trzeba wywołać skandal, aby zostać zauważonym, aby lepiej zareklamować swoje tezy, przekonać do swoich poglądów, skandal medialnie odpowiadający każdemu zamachowi... Włoszka odpowiadała po prostu swoją bombą na bomby terrorystów. Jej retoryka w niektórych krajach zaowocowała więc sukcesem wydawniczym i trafieniem „pod strzechy”. Inne kraje natomiast wolały nie narażać się na islamskie protesty lub wręcz represje, jakie dotknęły Hiszpanię, Anglię, Francję i w pewnym stopniu Danię po opublikowaniu karykatur Mahometa.
25112	27	Miernoty pozbawione intelektu
25112	29	Muzułmanie to jedna sprawa, a druga, nie mniej ważna, a może nawet ważniejsza, to postawy europejskich polityków, którzy zmieniają poglądy jak rękawiczki, są, zdaniem pisarki, ograniczeni intelektualnie i śmieszni. Ale tak było chyba zawsze. Oriana na palcach jednej ręki wyliczyła postacie historyczne, które naprawdę miały coś do powiedzenia i w sposób jednoznacznie pozytywny wpłynęły na bieg historii. Reszta to ludzie godni pogardy, kurki na dachu...
25112	31	Jednym z zarzutów skierowanych przeciwko autorce antyislamskiej trylogii było to, że poza zwerbalizowaniem problemu nie proponowała żadnych konkretnych rozwiązań jak należy się bronić. Cóż, z tym rzeczywiście jest kłopot. Demokratyczne i otwarte społeczeństwa Zachodu, związane umowami międzynarodowymi, muszą, czy chcą czy nie chcą, przyjmować uchodźców z regionów zagrożonych wojną i prześladowaniami politycznymi. A tak się składa, że do niedawna były to głównie kraje muzułmańskie, które, gdyby ktoś zechciał być złośliwy i podjął ten wątek, same stwarzają taką sytuację, takie zagrożenie dla własnych obywateli, że owocuje to falami imigrantów w Europie... Demokratyczni liderzy Europy nie mogą mówić nic innego, niż to co przewidują ramy poprawności politycznej, gdyż obawiają się utraty głosów. Pytanie, czy poprawna retoryka to tylko zasłona dymna, za którą ukrywają się rozsądni ludzie, którzy starają się znaleźć jakieś wyjście z sytuacji, czy też raczej, tak jak twierdzi Fallaci, miernoty pozbawione intelektu, a tym samym jakiejkolwiek wizji. Jeżeli przewaga będzie po stronie tych ostatnich to możemy się pakować... Tylko? Dokąd mamy uciec?
25112	33	Czy napływ ludności muzułmańskiej do Europy to rzeczywiście problem? Zdaniem Fallaci jeżeli ilość przejdzie w jakość, to tak! Wszyscy też jesteśmy zgodni, że problemem jest na pewno terroryzm islamski. Natomiast obciążanie winą za terroryzm islamski wszystkich muzułmanów, jest taką samą konstrukcją myślową jak obciążaniem wszystkich katolików za działalność inkwizycji. Wyobrażanie sobie, że wszyscy Arabowie, Irańczycy czy Turcy są fanatycznymi wyznawcami Mohameta i przestrzegają dosłownie postanowień Koranu jest takim samym uproszczeniem jak wyobrażanie sobie, że wszyscy katolicy budzą się z imieniem Chrystusa na ustach i żyją zgodnie z wytycznymi zawartymi w Biblii. Pytanie więc, czy rzeczywiście islam grozi Europie, czy też tak się tylko wydaje niektórym ludziom pokroju Oriany Fallaci? I czy nam samym tak naprawę przeszkadza meczet w centrum miasta, czy rzeczywiście mamy coś przeciwko islamowi, a jeżeli tak, to dlaczego? Czy przekonała nas Fallaci, czy też wolimy nadal czytać „Baśnie z Tysiąca i Jednej Nocy”?
25112	35	PS
25112	37	Coż, ciekawe co miałaby teraz do powiedzanie Oriana Fallaci? wielu wolałoby tego nie usłyszeć!
25112	39	*„Wściekłość i duma”, „Siła rozumu” i „Wywiad z sobą samą. Apokalipsa”
25113	1	„Konserwatyzm LGBT”, czyli o tym, jak zwolennicy kompromisu umożliwili genderową rewolucję
25113	3	Czy „gej” może być konserwatystą? Nominalnie tak. Świadczą o tym frakcje tak zwanych mniejszości seksualnych działających w ramach partii uznawanych za zachowawcze. To „konserwatywni geje” przyczynili się – chociażby w Wielkiej Brytanii i Stanach Zjednoczonych – do liberalizacji prawa oraz upowszechnienia antykultury LGBT. Dlaczego to było możliwe i jak do tego doszło?
25113	5	Generalnie terminu „konserwatyzm LGBT” używa się w stosunku do tzw. lesbijek, gejów, osób biseksualnych i transpłciowych o konserwatywnych poglądach politycznych. W pierwszym okresie przed Stonewall (zamieszki w nowojorskim barze homoseksualistów wywołane w 1969 r. po nalotach policji), tak zwani konserwatyści LGBT przyjmowali i promowali zachowawcze idee, w tym krytyczne wobec subkultury homoseksualnej. Wypowiadali się przeciwko epatowaniu w przestrzeni publicznej skłonnościami do tej samej płci, w kontrze do deprawacji młodych pokoleń, adopcji dzieci przez pary tej samej płci, nie mówiąc o zrównywaniu takich związków z sakramentalnymi małżeństwami. Podkreślano, że słusznie homoseksualizm traktowany jest jako zboczenie – tyle że niegroźne – oraz niemoralne zachowanie.
25113	7	Po zamieszkach nacisk położono na ujawnianie się i dążenie do afirmacji rozwiązłego stylu życia w różnych konfiguracjach. „Konserwatyzm” homoseksualistów wyrażał się w ich poparciu dla idei rządu o ograniczonych kompetencjach czy też dla niskich podatków. Sodomici opowiadali się jednak za zrównaniem związków jednopłciowych z instytucją małżeństwa, za uznaniem „rodziny homoseksualnej”, równością dla wszystkich mniejszości, a także pozytywnym przedstawianiem – wręcz afirmacją – przez wyznania homoseksualnego stylu życia. Co bardziej radykalni „gejowscy konserwatyści” domagali się prawa do adopcji dzieci przez pary jednopłciowe.
25113	9	Wesprzyj nas już teraz!
25113	11	Najpierw dekryminalizacja homoseksualizmu
25113	13	Gdyby sięgnąć głębiej, to można zauważyć, że zmiana poglądów wśród konserwatystów postępowała wraz z szerzeniem się herezji oświeceniowych. W pierwszej kolejności skupiono się na dekryminalizacji aktów homoseksualnych. Przykładowo we Francji w 1791 r. Louis Michel le Peletier de Saint-Fargeau przedstawił projekt nowego kodeksu karnego, wskazując, iż należy zakazać jedynie „prawdziwych przestępstw”, a nie „fałszywych wykroczeń wykreowanych przez przesądy, feudalizm, system podatkowy i [królewski] despotyzm”.
25113	15	Dlatego też zaproponowany przez niego nowy kodeks karny usuwał przestępstwa „powodowane przez przesądy”. Nie było mowy o bluźnierstwie, herezji, świętokradztwie, czarach, kazirodztwie czy homoseksualizmie. Napoleoński kodeks karny wydany w 1810 r. nie zawierał przepisów dotyczących przestępstw religijnych, kazirodztwa czy homoseksualizmu.
25113	17	Jednak to Portugalia okazała się nawet bardziej „postępowa” i w 1852 r. zalegalizowała stosunki sodomickie. Kanclerza Otto von Bismarcka przed zaaprobowaniem homoseksualizmu w 1870 r. powstrzymała jedynie obawa o „opinię publiczną”, która w owym czasie wciąż uważała relacje homoseksualne nie za „przywarę”, lecz przestępstwo. Stąd 15 maja 1871 r. uchwalono w całym Cesarstwie Niemieckim paragraf 175, kryminalizując homoseksualizm.
25113	19	Podobnie uczyniono w Wielkiej Brytanii w sierpniu 1885 r., pod rządami konserwatywnego premiera Roberta Gascoyne-Cecila, gdy uchwalono poprawkę Labouchere’a.
25113	21	Jednak, w odległej Argentynie już dwa lata później w okresie Republiki Konserwatywnej zalegalizowano stosunki płciowe osób tej samej płci.
25113	23	Wielka Brytania
25113	25	Jeszcze w lutym 1954 r. premier Wielkiej Brytanii Winston Churchill zapowiedział, że Partia Konserwatywna nie zamierza złagodzić prawa wobec „gejów”. Zasugerował, by ograniczyć doniesienia medialne o wyrokach skazujących homoseksualistów i, by policja każdemu mężczyźnie przyłapanemu na występnych aktach proponowała leczenie.
25113	27	W 2007 r. Brian Coleman, były gejowski konserwatywny członek parlamentu i były burmistrz Barnet napisał w „New Statesman”, że w połowie lat 50. londyńska policja zdawała sobie sprawę, iż przyszły premier Edward Heath miał dopuszczać się homoseksualnych aktów w publicznych toaletach. Ostrzegała go, by przestał, bo inaczej zaszkodzi swojej karierze. Coleman twierdził, że homoseksualiści przez wiele lat „kierowali” Partią Konserwatywną i w związku z tym byli szczególnie chronieni.
25113	29	Poważne zmiany w światopoglądzie torysów nastąpiły po opublikowaniu w 1957 r. Raportu Wolfendena na temat sytuacji prawnej homoseksualistów i prostytutek. Raport ostatecznie wezwał rząd do dekryminalizacji aktów homoseksualnych między dorosłymi mężczyznami, którzy wyrazili zgodę na taką aktywność. Zaapelowano o zaostrzenie kar wobec sodomitów i prostytutek, dopuszczających się aktów seksualnych publicznie (wystarczyło, że jedna osoba była świadkiem obscenicznych aktów).
25113	31	W maju 1965 r. Arthur Gore, szef Partii Konserwatywnej, wniósł do Izby Lordów projekt ustawy dekryminalizującej stosunki seksualne mężczyzn tej samej płci w Anglii i Walii.. Ustawa przeszła przez Izbę Lordów w lipcu 1965 r. i została wniesiona do Izby Gmin przez konserwatywnego posła Humphreya Berkeleya, znanego homoseksualisty. Po zwycięstwie Partii Pracy w wyborach w 1966 r. i utracie mandatu przez Berkeley’a, jego miejsce jako sponsora ustawy zajął Leo Abse ze zwycięskiej Partii Pracy.
25113	33	W 1967 r., gdy uchwalono ustawę znoszącą kary za akty homoseksualne, prawie wszyscy posłowie Partii Konserwatywnej – w tym także przyszła premier Margaret Thatcher – głosowali za nową regulacją. Osiem lat później Peter Walter Campbell założył pierwszą w historii tak zwaną konserwatywną organizację LGBT – Konserwatywną Grupę Równości Homoseksualistów (CGHE).
25113	35	Jeśli wierzyć sugestiom Colemana, „geja” i byłego członka Partii Konserwatywnej, wielu sodomitów miało wstąpić do brytyjskiej Partii Konserwatywnej i aktywnie działać na rzecz tzw. praw homoseksualistów w czasie rządów Margaret Thatcher. Dlaczego?
25113	37	„Żelazna Dama” miała przyciągać homoseksualnych mężczyzn „czystą elegancją, kobiecą doskonałością, perfekcyjnym sposobem ubierania się i determinacją, by zmienić społeczeństwo, chociaż jej rząd mógł mieć nawet aurę antygejowską”. Zdaniem Colemana, w osobistym nastawieniu Thatcher nie było nic, co mogłoby wskazywać na „jakiekolwiek uprzedzenia”. Premier nie miała problemu z mianowaniem „gejowskich” ministrów np. hrabiego Avona (syna byłego premiera Anthony’ego Edena). To jej rząd z Normanem Fowlerem jako sekretarzem zdrowia stawił czoła problemowi AIDS.
25113	39	Coleman posunął się w swoich twierdzeniach tak daleko, że napisał, iż „jest wielu gejów torysów, którzy chcieliby przespać się z Davidem Cameronem, ale to portret Lady Thatcher wisi nad ich łóżkiem!”
25113	41	Za rządów „Żelaznej Damy” przyjęto w 1980 r. ustawę legalizującą stosunki seksualne osób tej samej płci w Szkocji.
25113	43	W 1991 r. pierwszą na świecie „organizację konserwatywną” mniejszości seksualnych – CGHE – przekształcono w Kampanię Torysów na rzecz Równości Homoseksualistów (TORCHE). Działała ona do 2004 r. Kilka lat później powstała grupa LGBTory, która aktywnie uczestniczyła w paradach sodomitów w całej Wielkiej Brytanii. Z czasem LGBTory przemianowano na LGBT+ Conservatives, która obecnie działa na rzecz promocji „równości” małżeństw dla przedstawicieli wszystkich „orientacji seksualnych”.
25113	45	Poza oczywiście partią torysów swoją oficjalną grupę działającą na rzecz uroszczeń lobby LGBTQ ma – uchodząca za konserwatywną Partia Niepodległości Zjednoczonego Królestwa (UKIP). Jej wiceszefem został sodomita Peter Whittle.
25113	47	W Wielkiej Brytanii to „konserwatyści” de facto doprowadzili do dekryminalizacji aktów homoseksualnych. Przekonywano, że chodzi jedynie o „zdroworozsądkowe” uregulowanie sytuacji prawnej sodomitów, których dotychczas wsadzono do więzienia za współżycie z osobami tej samej płci. Z czasem postawa konserwatystów ewoluowała na rzecz afirmacji rozwiązłego stylu życia. Atakowano tradycyjne małżeństwo i rodzinę, a więc zaprzeczono istocie konserwatyzmu.
25113	49	5 października 2011 r. szef rządu David Cameron stwierdził na konferencji swej partii, że popiera „małżeństwa homoseksualne” nie „pomimo swojego konserwatyzmu”, lecz „dlatego, że właśnie jest konserwatystą”. Cameron zmienił znaczenie tego pojęcia, na opak interpretując tradycyjne wartości.
25113	51	Zjawisko zmieniającej się normatywności brytyjskich konserwatystów (torysów) dostrzegł Martin Monahan, autor artykułu naukowego zatytułowanego: „Tory-normativity” and gay rights advocacy in the British Conservative Party since the 1950’s [„Normatywność torysów i walka o prawa gejów w brytyjskiej Partii Konserwatywnej od lat 50.”]. Tekst ukazał się na łamach „The British Journal of Politics and International Relations” w 2019 roku. Głosił, że otwarcie na „gejów” wynikało z przyjęcia „pragmatycznej” postawy i dyskretnego podejścia, które z czasem ustąpiło miejsca celebracji i afirmacji.
25113	53	Tuż po II wojnie światowej homoseksualiści związani z Partią Konserwatywną wprowadzili kwestię obrony tzw. praw gejów „w formie akceptowalnej dla partii”. Nie byli nachalni i początkowo nie żądali afirmacji rozwiązłego stylu życia. Proponowali najpierw dekryminalizację aktów homoseksualnych, przywołując „zdroworozsądkowe” argumenty.
25113	55	To nie liberalna Partia Pracy, ale konserwatyści zaproponowali w 1966 roku ustawę o dekryminalizacji aktów homoseksualnych i ostatecznie to za rządów torysów przyjęto w 2013 r. ustawę legalizującą tzw. pseudomałżeństwa jednopłciowe.
25113	57	Monahan związany z Nottingham Trent University podkreśla, że sodomici wewnątrz partii nie kwestionowali konserwatywnych idei, lecz rozszerzyli i wypaczyli ich rozumienie.
25113	59	Chociaż formalnie zasady pozostały takie same, jednak były inaczej interpretowane i miały służyć nowym celom. Jak to wyjaśniał torysowski parlamentarzysta i myśliciel Jesse Norman (2010), „w etyce [konserwatyzm] nie moralizuje, ale działa praktycznie”.
25113	61	W latach 50., gdy w brytyjskich więzieniach z powodu sodomii znajdowało się ponad 1 000 sodomickich przestępców, „konserwatywni” orędownicy dekryminalizacji homoseksualizmu wskazywali, że to, co robią prywatnie – za zgodą – dorośli mężczyźni, można moralnie uznać za ich „własną sprawę”, o ile nie dopuszczają się swoich aktów publicznie. Jeśli naruszaliby „przyzwoitość publiczną, wówczas interwencja prawna mogła być usprawiedliwiona”.
25113	63	Przyjęto koncepcję, zgodnie z którą fundamenty dobrego porządku publicznego nie wynikają z prawa, ale z indywidualnej odpowiedzialności, a społeczeństwo, pełni funkcję siły dyscyplinującej moralnie.
25113	65	„Geje” związani z torysami wskazywali, że prawo moralne musi pozostać stanowcze i potępiające, chociaż może zmienić się prawo stanowione w celu usunięcia „niepraktyczności” w danej kwestii.
25113	67	Odwołano się do chrześcijańskiego współczucia i poczucia sprawiedliwości dla mniejszości. W czasie drugiego czytania ustawy dekryminalizującej homoseksualizm, były konserwatywny minister Richard Wood argumentował, że im więcej zachowań próbuje się regulować, tym mniej jest miejsca na indywidualną odpowiedzialność moralną jednostki.
25113	69	Inny argument był taki, iż to nie homoseksualizm jest głównym zagrożeniem dla rodziny, ale cudzołóstwo. Tymczasem niewierni małżonkowie nie są karani tak dotkliwie jak sodomici. Dlatego postulowano dekryminalizację męskiego homoseksualizmu.
25113	71	W następnych latach przekonywano, że geje są „z natury konserwatywni”. Wielu z nich pracuje na własny rachunek lub robi udane kariery w biznesie. Sporo osób bierze na siebie ciężar spłaty kredytów hipotecznych, ponieważ chce posiadać dom i wszyscy homoseksualiści „mają żywotny interes w zapewnieniu dobrobytu kraju”.
25113	73	Brytyjskim konserwatystom nominalnym działającym na rzecz uroszczeń homoseksualistów bliżej było do libertarian i neoliberalizmu, a nie konserwatyzmu. Zresztą w kolejnych latach, domagając się „nowych praw” dla mniejszości seksualnych i ostatecznie nie tylko akceptacji, ale afirmacji rozwiązłego stylu życia, argumentowali, że właśnie w ten sposób walczą z ingerencją państwa w wolność jednostki.
25113	75	Chociaż Coleman mówił o tym, że wielu „gejów” garnęło się do Partii Konserwatywnej za rządów Thatcher, to także pewna grupa w partii atakowała ją za nie dość liberalne podejście w sferze społecznej, w przeciwieństwie do sfery gospodarczej.
25113	77	W 1988 r. rząd „Żelaznej Damy” wprowadził nawet w ustawie o samorządzie lokalnym przepisy zabraniające władzom lokalnym „celowej promocji homoseksualizmu lub publikowania materiałów z zamiarem promowania homoseksualizmu”, promocji nauczania przedstawiającego tzw. rodzinę jednopłciową w pozytywnym świetle itp.
25113	79	Potem jednak zaczęto kreować wizerunek „gejów” jako wzorowych obywateli, którzy przyczyniają się do sukcesu państwa, nie stanowią zagrożenia dla rodziny, lecz mogą być nawet „źródłem jej wsparcia”.
25113	81	Od 2004 r., gdy Michael Howard zezwolił posłom na głosowanie w sprawie związków cywilnych zgodnie z własnym sumieniem, w Partii Konserwatywnej rozpoczęła się przebudowa: z jednej strony chodziło o zachowanie neoliberalnej spuścizny thatcheryzmu, a z drugiej dążono do oddzielenia od społecznego konserwatyzmu. W owym czasie pojawili się tak zwani modernizatorzy, którzy pchnęli torysów na ścieżkę postępowej agendy. Głównym reformatorem okazał się David Cameron lansujący „inkluzywne podejście do mniejszości etnicznych, kobiet i homoseksualistów”.
25113	83	W końcu to za sprawą Partii Konserwatywnej wniesiono i uchwalano ustawę o pseudomałżeństwach jednopłciowych. A w broszurze partyjnej z 2021 r. zapisano, że odmawianie „gejom” możliwości zawierania małżeństw i korzystania z jego dobrodziejstw może być postrzegane jako „niekonserwatywne”.
25113	85	Obecnie frakcja LGBT + Conservatives uległa wzmocnieniu wysuwając oraz to nowsze postulaty dotyczące mniejszości.
25113	87	Tym samym wychodząc od „praktyczności” oraz „dyskretności” brytyjscy konserwatyści zainicjowali rewolucję obyczajową i wprowadzili daleko idące zmiany społeczne. Wszystko możliwe było dzięki dopuszczeniu do działalności wewnątrz partii zdeprawowanych wywrotowców, najpierw inicjujących debatę wewnątrz, a potem występujących z projektami ustaw zasadniczo zmieniającymi pozycję mniejszości seksualnych w państwie.
25113	89	Stefan Porion w analizie zatytułowanej: „Wdrożenia małżeństw osób tej samej płci w 2013 r.: modernizacja agendy społecznej Camerona w Partii Konserwatywnej od 2005 r.” pisał, że „przełom zapoczątkowany przez Davida Camerona” był możliwy dzięki wsparciu innych ugrupowań i determinacji samego Camerona, który uznał kwestię legalizacji tak zwanych homomałżeństw za kluczową dla uczynienia z torysów nowoczesnej partii „liberalnego konserwatyzmu”.
25113	91	By przeobrazić partię, nowy szef izolował przeciwników agendy LGBT, wprowadził surową dyscyplinę partyjną, a niektórych zaangażował do pracy na eksponowanych stanowiskach, wiążąc ich dyscypliną zbiorowej odpowiedzialności. Niektórzy byli izolowani do końca jak baronessa Young, która zmarła we wrześniu 2002 r. Od tego czasu spadał sprzeciw torysów wobec uroszczeń lobby LGBT w Izbie Lordów.
25113	93	Zdaniem Philipa Lyncha, „strategia Camerona na rzecz konserwatywnej odnowy opierała się w dużej mierze na strategii zastosowanej przez Tony’ego Blaira, gdy został przywódcą Partii Pracy w 1994 r.
25113	95	Blair napisał z kolei w swoich wspomnieniach, że torysi byli pod wpływem Nowej Partii Pracy, a jego pokolenie określiło nowy paradygmat: to, co robisz w życiu osobistym, jest twoim wyborem, ale to, co robisz innym, już nie. Powstało więc rozróżnienie między postawami wobec ludzi (niedyskryminujące ze względu na rasę, płeć czy seksualność) a postawami wobec porządku społecznego. De facto brytyjski konserwatyzm został zdominowany przez ideologię liberalną.
25113	97	Za oceanem
25113	99	W Stanach Zjednoczonych tak zwany konserwatyzm LGBT charakteryzuje się przede wszystkim libertarianizmem w kwestiach społecznych i koncentracją na konserwatyzmie fiskalnym, ograniczonej roli rządu.
25113	101	Amerykanie nieco dłużej opierali się przed zmianami prawnymi. Tuż po II wojnie światowej – w związku z obawami o infiltrację instytucji bezpieczeństwa narodowego przez komunistów – zarówno konserwatywni, jak i liberalni politycy dążyli do usuwania homoseksualistów ze stanowisk administracyjnych i wojskowych. W owym czasie J. Edgar Hoover, dyrektor Federalnego Biura Śledczego, prowadził program Sex Deviants, zmuszając sodomitów do opuszczenia eksponowanych stanowisk.
25113	103	Do czasu zamieszek w Stonewall Inn, atmosfera nie sprzyjała zmianom w zakresie stosunku wobec homoseksualizmu, chociaż oczywiście występowano z postulatami asymilacji mniejszości seksualnych. Przedstawiano kwestię ich tak zwanych praw jako sprawę walki o prawa obywatelskie.
25113	105	Zmiana paradygmatu nastąpiła pod koniec lat 60. po zamieszkach w Stonewall Inn, gdy zaostrzyła się w ruchu LGBT rywalizacja między zwolennikami ideologii asymilacji i wyzwolenia.
25113	107	W 1972 r. z rozpadu Gay Activists Alliance z San Francisco powstała organizacja Gay Voter’s League, która zaangażowała się w kampanię na rzecz reelekcji republikańskiego prezydenta Richarda Nixona. Ostatecznie w 1978 r. powołano w ramach Partii Republikańskiej frakcję Log Cabin Republicans (LCR), której celem było zwalczanie kalifornijskiej inicjatywy Briggsa, zabraniającej homoseksualistom nauczania w szkołach publicznych. Uzyskała ona poparcie ówczesnego gubernatora Ronalda Reagana.
25113	109	Za prezydentury Reagana, co prawda nie wprowadzono regulacji posuwających tzw. prawa gejów naprzód, a sam prezydent krytykował „ruch gejowski”, ponieważ nie tylko domagał się praw obywatelskich; ale chciał uznania i akceptacji alternatywnego stylu życia, którego ani on, ani społeczeństwo amerykańskie nie mogło tolerować.
25113	111	Zmiany w tej materii zaczęły zachodzić za prezydentury innego Republikanina – George’a H.W. Busha, który 23 kwietnia 1990 r. podpisał ustawę o statystyce przestępstw z nienawiści. Jako pierwsza ustawa federalna „uznawała [ona] i nazywała gejów, lesbijki oraz osoby biseksualne”.
25113	113	Znowu, podobnie jak w Wielkiej Brytanii, zmiany prawne w zakresie uznawania uroszczeń mniejszości seksualnych zaszły w USA, nie wskutek wprowadzenia ich przez liberalną partię, ale nominalnie konserwatywną.
25113	115	29 listopada 1990 r. Bush podpisał ustawę o imigracji która wycofała wyrażenie „dewiacja seksualna” z ustawy INA, by nie można było zakazywać sodomitom wjazdu do USA.
25113	117	Bush zmienił retorykę i mówił w wywiadzie telewizyjnym, że gdyby dowiedział się, że jego wnuk jest gejem, „pokochałby swoje dziecko”, ale powiedziałby mu, że homoseksualizm nie jest normalny i zniechęcał do aktywizmu gejowskiego.
25113	119	Dopiero przegrywając w prawyborach prezydenckich w 1992 r. na rzecz bardziej prawicowego przeciwnika, Pata Buchanana, Bush zrobił skręt w prawo i publicznie potępił postulat „małżeństw” osób tej samej płci.
25113	121	W 1994 roku George W. Bush, kandydujący na gubernatora Teksasu, obiecał zawetować wszelkie próby uchylenia obowiązującego w Teksasie prawa o sodomii, a w 1997 roku jako gubernator podpisał ustawy ograniczające uroszczenia sodomitów.
25113	123	Podczas kampanii z 2000 roku republikański prezydent nie poparł ani jednego aktu prawnego dotyczącego tzw. praw gejów. Jednak w debacie prezydenckiej powiedział, że sprzeciwia się „małżeństwom” osób tej samej płci, lecz popiera prawa stanów w tej kwestii. Gubernator Bush został pierwszym republikańskim kandydatem na prezydenta, który kiedykolwiek spotkał się publicznie z „gejowskimi” republikanami w teksańskim Austin. 4 sierpnia 2000 r. otrzymał poparcie Log Cabin Republicans, największej tęczowej grupy GOP.
25113	125	27 czerwca 2002 roku 43. prezydent USA podpisał ustawę zezwalającą na wypłacanie świadczeń z tytułu śmierci partnerom strażaków i funkcjonariuszy policji, którzy umarli na służbie, po raz pierwszy rozszerzając federalne świadczenia z tytułu śmierci na pary osób tej samej płci.
25113	127	W 2013 roku były prezydent George H.W. Bush był świadkiem na „ślubie” osób tej samej płci: Bonnie Clement i Helen Thorgalsen.
25113	129	Prezydent Donald Trump był pierwszym republikańskim kandydatem, który otwarcie chwalił mniejszości seksualne i obiecał, że „zrobi wszystko, co w jego mocy, aby chronić obywateli LGBTQ przed przemocą i uciskiem nienawistnej obcej ideologii”. Odniósł się w ten sposób do strzelaniny w klubie nocnym w Orlando w 2016 r.
25113	131	Trump mianował dwóch homoseksualistów do krajowego systemu wymiaru sprawiedliwości, chociaż cofnął niektóre przywileje z czasów Obamy i polecił ambasadom, by nie wywieszały „tęczowych” flag. Mianował także kilku sodomitów na eksponowane stanowiska. Między innymi Richarda Grenella na fotel ambasadora Stanów Zjednoczonych w Niemczech. Później awansował go na stanowisko Dyrektora Wywiadu Narodowego. Trump był pierwszym republikańskim prezydentem, który uznał w czerwcu 2019 r. Miesiąc Dumy LGBT. Ogłosił również, że celem jego administracji jest dekryminalizacja homoseksualizmu na całym świecie. Za Trumpa FDA zezwoliła homoseksualistom na oddawanie krwi itp. 45. prezydent jednak wypowiedział wojnę „transom”.
25113	133	Obecnie w USA ma miejsce walka między „swoimi, dobrymi konserwatywnymi gejami” a libertarianami żądającymi de facto seksualizacji dzieci. Ann Coulter, była członkini rady doradczej GOProud i wieloletnia zwolenniczka „konserwatyzmu LGBT” twierdzi, że „geje muszą być pro-life”. Niektórzy homoseksualiści w Partii Republikańskiej występują więc przeciw aborcji.
25113	135	Bardziej radykalni liderzy homoseksualni narzekają na sodomitów związanych z Partią Republikańską, że zaprzedali się i skapitulowali przed antygejowskim programem formułowanym i realizowanym przez religijną prawicę. Sama wiara w ograniczoną rolę rządu i niskie podatki nie może – ich zdaniem – uzasadniać rezygnacji z radykalnych programów mniejszości.
25113	137	Okazuje się bowiem, że republikańscy „geje” wsparli ustawę Don’t Say Gay [„Nie mów gej”], którą gubernator Florydy, Ron DeSantis podpisał 28 marca br.
25113	139	Radykałowie z subkultury LGBTQ+ ubolewają, że tzw. konserwatywni homoseksualiści przyczyniają się do szerzenia „słabo zawoalowanej homofobii”, poprzez głoszenie walki z groomingiem, który jest swoistą „przykrywką” dla homofobii, podobnie jak QAnon dla antysemityzmu. W USA walka między „radykalnymi”: a „konserwatywnymi” homoseksualistami zaostrza się i jak to ujmuje Leatherwood: są „normalni, zdrowi geje” i ci, którzy głoszą „program lewicy dotyczący seksualizacji dzieci”.
25113	141	„Konserwatyzm LGBT” w Europie jako przeciwwaga dla islamu
25113	143	Specyficzne zmiany zaszły także w konserwatywnych partiach innych krajów na świecie. W Europie np. w Holandii, czy Belgii włączenie ideologii gender w program partii noszących nazwę konserwatywnych wiąże się z walką z islamem. Akceptacja homoseksualizmu oznacza przynależność do „liberalnego narodu”. Kombinacja wartości liberalnych i „włączanie do głównego nurtu” tożsamości gejowskiej Jasbir Paur nazwał mianem „homonacjonalizmu”. Wszyscy, którzy nie akceptują dewiacji seksualnych (na homoseksualizmie to się nie kończy) nie są „nowoczesnymi, cywilizowanymi Europejczykami”.
25113	145	W Szwecji „prawicowi” Szwedzcy Demokraci (SD) wyraźnie stwierdzają, że nie należy potępiać dzieci wychowywanych przez pary tej samej płci, a prawdziwym zagrożeniem są imigranci i muzułmanie, nieakceptujący „wartości liberalnych”, takich jak tolerowanie homoseksualizmu.
25113	147	Także Front Narodowy we Francji zmienił podejście do ideologii gender. W Niemczech ewolucja stanowiska „partii konserwatywnej” nastąpiła w latach 90., gdy zarówno CDU/CSU, jak i lewicowa SPD (Partia Socjaldemokratyczna) zmierzały w kierunku centrum ideologicznego, co wiązało się z rozluźnieniem podejścia partii Merkel do kwestii obyczajowych. Z drugiej strony pojawiła się przestrzeń dla bardziej wyrazistych ugrupowań tak po prawej, jak i lewej stronie sceny politycznej.
25113	149	Bundestag zatwierdził tzw. homomałżeństwa 30 czerwca 2017 r. i chociaż przeciwko nim głosowało około 75% konserwatywnych posłów, to konserwatywni posłowie działający w spornych okręgach wyborczych prawdopodobnie przyciągnęli lewicowych wyborców, opowiadając się za „małżeństwami osób tej samej płci”.
25113	151	Partia Merkel niejako promowała sodomitów np. były minister spraw zagranicznych Niemiec za Merkel, Guido Westerwelle przyczynił się do „ocieplenia” i większej akceptacji homoseksualizmu m.in. poprzez ciągłe zabieranie swojego partnera w oficjalne podróże zagraniczne. Obecny minister zdrowia Jens Spahn to także „gej”.
25113	153	Działające – w ramach tak zwanych partii konserwatywnych – frakcje „konserwatystów LGBT” przyczyniły się do zmiany interpretacji wartości konserwatywnych, pośród których znajdowała się od samego początku obrona moralności. Dziś partie z nazwy konserwatywne zostały zdominowane przez liberałów i libertarian.
25113	155	Nie dziwi lansowany przez nie antychrześcijański program. W XIX wieku katolicki kontrrewolucjonista Juan Donoso Cortes przewidywał, że gdy dojdzie do zanegowania zwierzchnictwa Bożego, gdy zaprzeczy się działaniu Opatrzności Bożej i istnieniu grzechu, pojawi się szereg innych błędów, które zainfekują domenę społeczną i polityczną, instytucje oraz prawo.
25113	157	Hiszpański kontrrewolucjonista podkreślał, że światem rządzi „człowiek grzechu”, który jest nawet „moralny”, tyle, że „na wspak”. Ma swój wypaczony dekalog, „dogmaty”, „biblię”, katalog „cnót” i „grzechów”, nawet „inkwizycję”. Coraz śmielej żąda ich uznania i pokajania się za swoiście rozumiane przewiny. Konkretnym odzwierciedleniem tego sposobu myślenia jest właśnie zjawisko „konserwatyzmu LGBT”. Z pewnością nic dobrego z tego wyniknąć nie może.
25116	1	Grzegorz Braun: Stop ukrainizacji Polski!
25116	3	Możemy w pewnych sprawach nie zgadzać się z Grzegorzem Braunem, ale jest w Knesejmie jedynym politykiem, który zwraca uwagę na absurdalną politykę zarządców Polin wobec „uchodźców” z Ukrainy.
25116	5	Poseł  przedstawił projekt dokumentu „Stop ukrainizacji Polski”. Zaznaczył, że to jedyny „program zatrzymania procesu dezintegracji i dekompozycji, nie tylko etnicznej, ale też politycznej, a być może również terytorialnej” państwa polskiego. – Jeśli chodzi o pomoc to tak, ratujmy życie, ale nie standard życia – powiedział Braun, przestawiając główne założenia dokumentu. Jego zdaniem, do rozwiązania problemu potrzeba dwóch rzeczy.
25116	7	– Po pierwsze, należy zdecydowanie postawić tamę, temu dziś niekontrolowanemu procesowi, od pierwszych dni niekontrolowanemu przez Służbę Graniczną, przepuszczania nieznanych bliżej i nieokreślonych co do statusu i celów, przybywających do Polski z Ukrainy. Druga rzecz – trzeba rozwiązań dedykowanych, a nie wciągania przybyszów z Ukrainy do polskiego systemu opieki socjalnej. Ale, o zgrozo, niektórzy chcieliby, żeby szybkim krokiem było to wciąganie Ukraińców do polskiego systemu prawno-ustrojowego jako wyborców. Zdecydowanie się temu sprzeciwiamy – podkreślił Grzegorz Braun. Zdaniem polityka, sytuacja w tej sprawie rozwija się bardzo szybko. Zaznaczył, że choć jeszcze jakiś czas temu jego ugrupowanie było krytykowane za określanie przybyszy z Ukrainy mianem „przesiedleńców”, to obecnie jest ono już używane w świecie polityki, w tym na szczycie NATO w Madrycie. Czy tam też dotarły „ruskie onuce”?
25116	9	Pomoc prawdziwym uchodźcom zgodnie z międzynarodowymi konwencjami to ratowanie im życia i zapewnienie schronienia. W Polin całkowicie odwrócono katolickie zasady Ordo Caritatis. Tymczasowych w teorii „uchodźców” traktuje się jak pełnoprawnych obywateli III RP, choć na znakomitej większości terytorium Ukrainy nie toczą się żadne działania wojenne. Rządzący zdrajcy już zapowiedzieli budowę „tanich mieszkań komunalnych” dla przybyszów, choć przez lata nie było ich dla rdzennej ludności. Polacy nie mogą ponosić największych kosztów imperialnych wojen wywołanych przez rywalizujące mocarstwa. Polacy i ich potrzeby mają być zawsze na 1 miejscu. Nie po to pozbywaliśmy się namiestników Moskwy, by teraz rządzili w Polsce namiestnicy Waszyngtonu, Brukseli, Tel Awiwu czy Kijowa.
25117	1	Abchazi sprzeciwiają się Rosji. Nie chcą u siebie willi Władimira Putina
25117	3	W Abchazji - separatystycznej prorosyjskiej republice będącej formalnie częścią Gruzji - doszło do wybuchu niezadowolenia społecznego. Wszystko dlatego, że prezydent Asłan Bżania zapowiedział przekazanie Rosji terytorium, na którym ma stanąć willa Władimira Putina.
25117	5	Niepodległość Abchazji została uznana przez Moskwę w 2008 r. po tak zwanej wojnie pięciodniowej, pomiędzy Rosją a Gruzją. Formalnie Abchazja pozostaje częścią Gruzji, jednak w rzeczywistości jest rosyjskim protektoratem, podobnie zresztą jak tak zwany region cchinwalski (Osetia Południowa).
25117	7	Jak na obszar postsowiecki Abchazja jest dość demokratycznym tworem quasipaństwowym. Odbywają się w niej regularne, w miarę wolne wybory prezydenckie i parlamentarne. Jednak wszystkie siły polityczne są mniej lub bardziej prorosyjskie, co wynika z uwarunkowań geopolitycznych. Abchazowie traktują Rosję jak gwaranta ich niepodległości. Nie chcą wspólnego życia z Gruzinami w jednym organizmie państwowym. W przeciwieństwie do Osetii Południowej, której władze dążą do formalnego przyłączenia do Federacji Rosyjskiej (kilkukrotnie zapowiadano referendum w tej sprawie, jednak nie dochodziło ono do skutku, z powodu braku zainteresowania Moskwy), Abchazja chce pozostać jak najbardziej niezależnym podmiotem.
25117	9	Papierowa niezawisłość
25117	10	Jednak niezależność ta w głównej mierze pozostaje na papierze. Gospodarka tego niewielkiego parapaństwa jest w pełni zależna od północnego sąsiada. Abchazowie w głównej mierze czerpią dochody z eksportu mandarynek oraz licznie przybywających rosyjskich turystów. Ponadto na terenie Abchazji stacjonują rosyjskie wojska w bazie w Gudaucie, a granic strzegą rosyjscy pogranicznicy. Rosjanie inwestują również w miejscową infrastrukturę i sektor turystyczny.
25117	12	Sowiecki kurort
25117	13	Abchazja jeszcze w czasach radzieckich cieszyła się wielkim powodzeniem w elicie politycznej imperium jako wakacyjny kurort. Przybywali do niej na wypoczynek radzieccy gensekowie. Do najsłynniejszych abchaskich kurortów można było zaliczyć stołeczne Suchumi, Picundę, Gagry czy Nowy Aton.
25117	15	Po rozpadzie Związku Radzieckiego i ogłoszeniu niepodległości przez Gruzję pomiędzy Gruzinami a Abchazami doszło do wojny, która została wygrana przez Suchumi przy wyraźnym, chociaż nieformalnym, wsparciu ze strony Rosji. Jednak republika podupadła. Kurorty obróciły się często w ruinę.
25117	17	Abchazi zdają sobie doskonale sprawę, że są uzależnieni od Rosjan. Jednak od czasu do czasu miejscowa ludność sprzeciwia się zbyt prorosyjskim zapędom, co po niektórych polityków.
25117	19	Bunt Abchazów
25117	20	W ostatnich dniach Abchazowie protestowali przeciwko pomysłowi de facto prezydenta Asłana Bżanii, który kilka dni wcześniej ogłosił, że przekaże Rosji 184 hektary lasów i 115 hektarów powierzchni wodnej w miejscowości Picunda. Terytoria te znajdują się na obszarze rezerwatu. Ma tam powstać rezydencja prezydenta Władimira Putina.
25117	22	W wyniku protestów abchaski parlament zdecydował o odłożeniu w czasie decyzji o przekazaniu stronie rosyjskiej wspomnianego terytorium. Prezydent Bżania tłumaczył, że oddanie Rosjanom terenu wynika z umowy zawartej w 1995 r. Ponadto podkreślił, że Władimir Putin lubi odwiedzać miejscowość, a Rosja posiada znacznie większe środki na inwestycje w kurorcie.
25117	24	Ziemi nie oddamy
25117	25	Kwestia własności ziemi w Abchazji jest niezwykle drażliwym tematem. Już kilkakrotnie w przeszłości abchaskie społeczeństwo sprzeciwiało się pomysłom umożliwiającym zakup terytoriów przez obcokrajowców. Podnosili, że znacznie bogatsi Rosjanie, wykupią większą część atrakcyjnych ziem w Abchazji. Z drugiej strony władze abchaskie twierdziły, że nie mają wystarczających środków na przeprowadzenie potrzebnych inwestycji w różnych sektorach gospodarki. Jednak dotychczas żaden abchaski rząd nie zdecydował się na przyjęcie prawa dającego możliwość swobodnego zakupu ziemi przez Rosjan.25118	1	Chiny straciły cierpliwość wobec Rosji. "Sytuacja bez precedensu"
25118	3	Wartość nowych chińskich inwestycji w Rosji w ramach strategicznej Inicjatywy Pasa i Szlaku (BRI) spadła do zera w pierwszej połowie 2022 r.; jest to sytuacja bez precedensu, świadcząca o niechęci Chin do ponoszenia kosztów sankcji nałożonych na Kreml w odpowiedzi na agresję na Ukrainę — poinformował "Financial Times".
25118	5	W ciągu pierwszych sześciu miesięcy tego roku Pekin nie zawarł żadnej umowy z rosyjskimi podmiotami w ramach BRI. Jest to zupełna nowość, nieobserwowana od czasu uruchomienia chińskiej inicjatywy przed dziewięcioma laty. W 2021 r. wartość chińsko-rosyjskich kontraktów wyniosła około 2 mld dol. — powiadomili badacze z Uniwersytetu Fudan w Szanghaju, cytowani przez "FT".
25118	7	Jak podkreślono w raporcie opracowanym przez tę uczelnię, po zmniejszeniu zaangażowania w Rosji Chiny poszerzyły zakres inwestycji na Bliskim Wschodzie. W pierwszej połowie roku ChRL zawarła umowy z Arabią Saudyjską, opiewające na około 5,5 mld dol. Z kolei w roku ubiegłym chińskie władze zainwestowały 10,5 mld dol. w projekty budowlane w Iraku.
25118	9	Wzmocnienie pozycji Chin na Bliskim Wschodzie następuje po tym, jak Stany Zjednoczone formalnie zakończyły misję wojskową w Iraku i wycofały się z Afganistanu. Prezydent USA Joe Biden udał się w lipcu do Rijadu. Obiecał tam, że "nie odejdzie i nie zostawi próżni, którą wypełnią Chiny, Rosja lub Iran" — czytamy na łamach "Financial Times".
25118	11	Chiny należą do grona najbliższych sojuszników Rosji na arenie międzynarodowej i sprzeciwiają się zachodnim sankcjom nałożonym na ten kraj w odpowiedzi na agresję Kremla na Ukrainę. Niemniej, Pekin nie zdecydował się dotąd na bezpośrednie ekonomiczne i militarne wsparcie Moskwy.
25118	13	Multimodalne (wykorzystujące połączenia kolejowe i morskie) korytarze transportowe Chiny-Europa są rozbudowywane od 2013 r. w ramach chińskiej Inicjatywy Pasa i Szlaku, znanej też jako Jeden Pas i Jedna Droga. Jest to nie tylko przedsięwzięcie ekonomiczne, ale też projekt geopolityczny, bezpośrednio wspierany przez władze Chin i służący umacnianiu wpływów Pekinu m.in. w krajach Azji Centralnej i Kaukazu Południowego.
25118	15	Najważniejszym szlakiem transportowym w ramach tej inicjatywy było dotychczas połączenie przez Kazachstan, Rosję, Białoruś i Polskę, które wykorzystywało m.in. terminale przeładunkowe w Małaszewiczach i Sławkowie. W 2015 r. uruchomiono regularne kolejowe przewozy towarowe z chińskiego Chengdu do Łodzi.
25118	17	W połowie kwietnia chińskie media poinformowały, że nowe multimodalne połączenie do Mannheim w Niemczech omija Rosję. Pierwszy transport towarów alternatywną trasą zrealizowano 13 kwietnia. Szlak rozpoczyna się w Xi'an w środkowych Chinach, a następnie prowadzi przez Kazachstan, Morze Kaspijskie, Azerbejdżan, Gruzję, Morze Czarne, Rumunię, Węgry, Słowację i Czechy do Mannheim w zachodniej części RFN. Długość połączenia wynosi około 11,3 tys. km.
25119	1	W Polsce wzbiera gniew na Niemcy. "Za mało, za późno"
25119	3	Pomysł zrekompensowania krajom wschodnioeuropejskim przekazanych Ukrainie czołgów produkcji sowieckiej nowoczesnym sprzętem niemieckim nie sprawdził się i doprowadził do ostrego sporu z Polską.
25119	5	Niemiecki dziennik "Sueddeutsche Zeitung" powraca w poniedziałek (25.07.2022) do omawianego od kilku dni przez media sporu między Niemcami a Polską o wymianę sprzętu wojskowego, tzw. Ringtausch. W zamian za przekazane Ukrainie po wybuchu wojny czołgi T-72 produkcji sowieckiej, Polska i inne kraje wschodnioeuropejskie miały otrzymać nowoczesny sprzęt z Niemiec.
25119	7	Wysunięta pod koniec kwietnia propozycja cieszyła się poparciem zarówno niemieckiego rządu, jak i opozycji, dając nadzieję na szybką pomoc dla Ukrainy – przypomina Mike Szymanski. Ukraińskie siły zbrojne miały dzięki temu broń, którą dobrze znają i nie muszą tracić czasu na szkolenie. Niemiecki rząd obiecał zrekompensować partnerom ubytki sprzętu.
25119	9	"Tyle teoria. Praktyka wygląda w lipcu zupełnie inaczej: poza deklaracjami zamiarów i licznymi kłopotami, system wymiany sprzętu niewiele przyniósł, a z Polską doszło wręcz do ostrego sporu" – pisze autor.
25119	11	Niemieckie propozycje: "za mało, za późno"
25119	13	Szymanski przypomina, że Polska przekazała Ukrainie ponad 200 czołgów sowieckiej produkcji. Strona niemiecka zaproponowała Polsce 20 starszych modeli czołgów – Leopard 2A4. Jak twierdzi polskie ministerstwo obrony, niemieckie czołgi byłyby zdolne do akcji dopiero za 12 miesięcy.
25119	15	"Za mało, za późno" – powiedział szef resortu obrony Mariusz Błaszczak. Jego zdaniem Polska potrzebuje 44 czołgów. Wiceminister spraw zagranicznych Szymon Szynkowski vel Sęk mówił wręcz o "świadomym wprowadzeniu w błąd" strony polskiej.
25119	17	Niezadowolenie panuje także w Słowenii. Niemcy planowały początkowo wzmocnienie słoweńskiej armii wycofanymi z Bundeswehry pojazdami opancerzonymi typu Marder i Fuchs, jednak Słoweńcy uznali ten sprzęt za przestarzały. Słowenia domaga się bardziej nowoczesnych wozów bojowych Boxer, czołgów Leopard 2 i transporterów opancerzonych Puma. W negocjacjach brak jest postępu – podkreśla "SZ". Rozmowy toczą się też z władzami Grecji, ale i w tym przypadku nie ma jeszcze rezultatów.
25119	19	"Dlaczego rozmowy są tak trudne?" – zastanawia się Szymanski. Jego zdaniem Bundeswehra potrzebuje sama nowoczesnego sprzętu. W chwili zakończenia zimnej wojny Niemcy posiadały ponad 2000 czołgów Leopard 2. Obecnie Bundeswehra dysponuje zaledwie 225 maszynami. Dopiero po aneksji Krymu w 2014 r. Berlin rozpoczął modernizację sprzętu. Fabryki zbrojeniowe zaczęły obecnie przekazywać stopniowo nowe modele Leopardów.
25119	21	Czy Bundeswerze zabraknie czołgów?
25119	23	"Każdy czołg, który jest obecnie przekazywany innym państwom, może wkrótce brakować Bundeswerze" – wyjaśnia Szymanski. Budowa czołgu trwa kilka lat. Jednym z powodów są braki części, w tym luf do działek. Minister obrony Christine Lambrecht obiecała, że nie pozwoli na dalsze osłabianie Bundeswehry.
25119	25	Zdaniem autora w koalicji rządowej topnieje poparcie dla wymiany sprzętu. "To nie działa" – powiedziała przewodnicząca parlamentarnej komisji obrony Marie-Agnes Strack-Zimmermann (FDP). "Wątpię, czy ten sposób jest właściwy, chociaż w pojedynczych przypadkach porozumienie wydaje się możliwe" – dodała posłanka FDP.
2512	1	Między narracją a (dez)informacją: serbski przekaz medialny na temat agresji Rosji na Ukrainę.
2512	4	Widoczne w ostatnich tygodniach stonowane reakcje władz Serbii na eskalację konfliktu zbrojnego między Rosją a Ukrainą pokazują, że decydenci w Belgradzie starają się zachować neutralną pozycję wobec wydarzeń na wschodzie Europy. W podobny sposób relacjonują konflikt rosyjsko-ukraiński media publiczne w Serbii. Z kolei przekaz informacyjny prezentowany przez serbskie tabloidy pozostaje wyraźnie selektywny oraz mniej lub bardziej prorosyjski. Życzliwe wobec Rosji interpretacje i narracje dotyczące obecnej wojny powodują, że treści prezentowane w środkach masowego przekazu w Serbii przynajmniej częściowo różnią się od tego, co publikują media większości państw europejskich, otwarcie wskazujące na niesprowokowany, agresywny i bezprawny charakter działań Rosji wobec Ukrainy.
2512	7	Wycofane i neutralne stanowisko władz Serbii wobec konfliktu między Rosją a Ukrainą. Stanowisko Serbii w odniesieniu do wojny rosyjsko-ukraińskiej różni się od pozycji państw UE, które otwarcie potępiły działania Rosji i zdecydowały o wprowadzeniu wielowymiarowych sankcji wobec Federacji Rosyjskiej. Widoczne na przestrzeni ostatnich tygodni reakcje władz Serbii na eskalację kryzysu i ostateczną agresję Rosji na Ukrainę pokazują, że władze w Belgradzie starają się zachować neutralną pozycję wobec wydarzeń na Wschodzie i dążą do utrzymania dobrych relacji zarówno z zaatakowaną Ukrainą, jak i będącą oczywistym agresorem Rosją. Prowadzi to do wniosku, że deklarowana przez Serbię neutralność jest w praktyce dwuznaczna, ma pejoratywne zabarwienie, a w niektórych aspektach oznacza de facto symboliczne i faktyczne wsparcie Rosji (zob. „Komentarze IEŚ”, nr 556).
2512	10	Media publiczne w Serbii: przekaz wypośrodkowany. Serbska polityka neutralności w odniesieniu do wydarzeń na Wschodzie znajduje odzwierciedlenie w treści przekazu informacyjnego, prezentowanego przez nadawców publicznych. Przekaz ten można bowiem uznać za deskryptywny, wyważony, faktograficzny, mniej lub bardziej symetryczny oraz w specyficzny sposób neutralny, tj. przedstawiający stanowiska obu stron, pozbawiony jednak pogłębionego dyskursu na temat oczywistego, bezprawnego charakteru agresji rosyjskiej oraz zbrodni wojennych armii rosyjskiej na Ukrainie.
2512	13	Ocenę tę potwierdza analiza treści medialnych za okres od 15 lutego do 6 marca 2022 r., sporządzona przez Organ Regulacyjny ds. Mediów Elektronicznych (Regulatorno telo za elektronske medije, REM). Pokazuje ona, że wojna rosyjsko-ukraińska jest obecnie najważniejszym tematem prezentowanym w RTS 1. Według REM treści prezentowane przez nadawców publicznych (RTS 1, RTS 2, RTV 1 i RTV 2) w analizowanym okresie – w tym informacje na temat wojny na Wschodzie – miały w zdecydowanej większości charakter neutralny (za neutralny uznano od 66,02% do 81,42% całości przekazu medialnego)[1].
2512	16	Serbskie tabloidy: dumnie po stronie Rosji. Analiza treści mediów serbskich z ostatnich trzech tygodni pokazuje, że popularne media prywatne (tabloidy)[2], kształtujące przekaz informacyjny docierający do wielu mieszkańców Serbii, prezentują treści, które można uznać za daleko selektywne, sprzyjające narracjom rosyjskim lub otwarcie prorosyjskie[3].
2512	19	Relacjonując wydarzenia na Ukrainie, serbskie tabloidy nierzadko prezentowały zatem zmanipulowane i nieprawdziwe – a czasem także w oczywisty sposób absurdalne – twierdzenia strony rosyjskiej na temat: konfliktu zbrojnego sprowokowanego przez NATO; obronnego charakteru działań Rosji, wciąganej do wojny przez Zachód; geopolitycznego kontekstu wydarzeń na Wschodzie; uprawnionego wsparcia Rosji dla zagrożonego Donbasu; popularności po stronie ukraińskiej postaw skrajnie prawicowych i ekstremistycznych; prześladowania Rosjan przez władze w Kijowie; broni biologicznej na Ukrainie; „barbarzyńskiego zachowania” armii ukraińskiej itp. Cytowano także wypowiedzi Putina kwestionujące państwowość Ukrainy. Wiele z tego rodzaju artykułów było w istocie kalką merytoryczną i językową („neonaziści”, „neofaszyści”, „groźby NATO”, „reżim podżegaczy wojennych w Ukrainie”, „specjalna operacja wojskowa”) spreparowanego przekazu informacyjnego, oferowanego przez media rosyjskie. Chwalono również – faktyczne lub domniemane – sukcesy militarne wojsk rosyjskich („Rosjanie w ciągu jednego dnia zajęli Ukrainę”; „Rosjanie w jeden dzień doszli do Kijowa!”; „Rosjanie przełamali front w pobliżu Gorłówki, to kluczowe zwycięstwo armii Putina?!”). Zapewne najdalej posunął się dziennik „Informer”, który na okładce z 22 lutego 2022 r. zamieścił tytuł „Ukraina zaatakowała Rosję!”. Całości jednostronnego obrazu dopełniały stosownie dobrane zdjęcia prezydenta Putina, sugerujące, że jest on silnym i rozważnym przywódcą, skutecznie przeciwstawiającym się konfrontacyjnej polityce Zachodu[4].
2512	22	Jakkolwiek popularne media serbskie relacjonują wydarzenia na Wschodzie w sposób nieobiektywny, faktycznie jednak – na co zwraca uwagę Marija Vučić – robią to mimo wszystko w sposób wyważony i nie eskalują ponad miarę narracji prorosyjskiej, a samoograniczenie to nie wydaje się przypadkowe („moim zdaniem, tabloidy wciąż jednak trzymane są na łańcuchu. Bardzo dobrze wiem, jak może wyglądać przekaz informacyjny ze strony tabloidów […] kiedy nie mają one żadnej samokontroli […]. Te teksty są w pewnym stopniu dopracowane, z pewnością jednak nie są zgodne ze standardami dziennikarskimi”)[5]. Serbskie tabloidy wyraźnie unikają jednak publikowania informacji na temat porażek i strat armii FR oraz zbrodni wojennych popełnianych przez Rosjan na Ukrainie.
2512	25	Dwutorowa polityka informacyjna per facta concludentia. Charakterystycznym elementem serbskiej przestrzeni medialnej pozostaje również niespójny – a w opinii Željko Bodrožicia de facto schizofreniczny – przekaz informacyjny[6]. Z jednej strony w serbskich mediach widoczna jest bowiem wycofana i neutralna w założeniu narracja władz w Belgradzie, która mutatis mutandis odzwierciedla prozachodni i europejski wektor w polityce zagranicznej Serbii. Narracja ta przynajmniej częściowo odpowiada oczekiwaniom antywojennej koalicji państw Zachodu, spodziewających się, że w kluczowych sprawach międzynarodowych kandydująca do UE Serbia będzie prezentować stanowisko spójne ze stanowiskiem państw UE.
2512	28	Z drugiej strony prorządowe tabloidy, publikujące w opinii krytyków przekaz informacyjny odpowiadający bieżącemu zapotrzebowaniu serbskich decydentów, prezentują narrację korzystną dla strony rosyjskiej, wpisującą się w perspektywę znacznej części serbskiego społeczeństwa i oczekiwania polityków na Kremlu. Dzieje się tak, ponieważ – jak stwierdza Nemanja Rujević – prezydent Serbii Aleksandar Vučić jest zbyt doświadczonym politykiem, aby popełniać elementarne błędy w polityce zagranicznej, a „[…] entuzjazm dla rosyjskich działań militarnych pozostawia tabloidom”[7].
2512	31	Wydaje się również, że „kontrolowany” przez władze w Belgradzie i propagowany przez część mediów prorosyjski przekaz informacyjny stanowi w istocie medialną zasłonę dla pragmatycznej i – toutes proportions gardées – proeuropejskiej polityki Serbii. Władze te pozostają z pewnością w pełni świadome, że ewentualne i nieodpowiedzialne włączenie się Serbii w konflikt zbrojny wywołany przez coraz bardziej irracjonalne działania prezydenta Putina miałoby tragiczne konsekwencje polityczne i ekonomiczne dla wszystkich państw bałkańskich oraz cofnęłoby Bałkany Zachodnie do okresu lat 90.
2512	34	Wnioski. Analiza treści mediów serbskich pozwala na stwierdzenie, że z uwagi na obecne w przestrzeni informacyjnej narracje prorosyjskie, przekaz medialny kierowany do serbskiego społeczeństwa przynajmniej częściowo odbiega od tego, co można zobaczyć w prasie i telewizji większości państw europejskich[8].
2512	37	Charakterystycznym elementem przekazu medialnego w Serbii jest dwutorowa polityka informacyjna, w ramach której świadomy istniejących realiów międzynarodowych prezydent Serbii wskazuje oficjalnie na potrzebę zachowania postawy neutralnej wobec konfliktu na Wschodzie, a prorządowe serbskie tabloidy opowiadają się po stronie sojuszniczej Rosji[9].
2512	40	Specyfikę serbskiego przekazu medialnego w istocie dobrze odzwierciedla stwierdzenie samego prezydenta Vučicia, który 23 lutego 2022 r. zarzucił mediom – co zaskakujące – brak obiektywizmu, stwierdzając, że niezależnie od sytuacji 80% serbskich mediów zawsze będzie po stronie Rosji, a 20% – z założenia przeciwko. Wypowiedź ta miała zapewne złagodzić – niezrozumiały w odbiorze międzynarodowym – prorosyjski ton przekazu, prezentowany przez sporą część mediów serbskich[10].
2512	43	W Serbii istnieją również media, które relacjonują konflikt na Wschodzie w sposób podobny do większości nadawców europejskich (np. dziennik „Danas” i telewizja N1), ale siła ich oddziaływania jest ograniczona.
25120	1	Brytyjski dziennikarz wskazuje cztery scenariusze obalenia Putina
25120	3	Inwazja na Ukrainę ukazała prawdziwe oblicze Władimira Putina i pomogła Zachodowi zrozumieć, że od dawna jesteśmy w stanie wojny z Rosją – uważa John Sweeney, brytyjski dziennikarz śledczy i pisarz, autor wydanej w czwartek książki "Killer in the Kremlin". Wśród możliwych scenariuszy obalenia Putina wskazuje m.in. na grupy niezadowolone z działań prezydenta Rosji. Przywołuje także historie cara Mikołaja II i Adolfa Hitlera.
25120	5	"Najszybszą i najlepszą drogą do zapewnienia bezpieczeństwa Zachodowi jest odsunięcie Putina od władzy, a to może się stać poprzez umożliwienie ukraińskim wojskom osiągnięcia zdecydowanego zwycięstwa, takiego, że rosyjskie wojska zostaną wypchnięte z całej Ukrainy i upokorzone. A to zapewne uruchomi serię zdarzeń, podobnych do tych, które spotkały Mikołaja II" – przekonywał.
25120	7	Cztery scenariusze obalenia Putina
25120	9	Sweeney wskazał kilka możliwych scenariuszy obalenia Putina. Pierwszy to, że zrobią to oligarchowie, którzy jak mówił, są wściekli na Putina za to, że w efekcie sankcji zostali zrujnowani lub na pół zrujnowani.
25120	11	Drugi, że zrobią to generałowie, ci, którzy jeszcze nie zginęli na froncie, bo oni też są wściekli za to, że dostali zadanie – będące wobec hartu ducha Ukraińców i coraz lepszego sprzętu w ich posiadaniu – faktycznie niemożliwe do wykonania.
25120	13	Trzeci to, że Putin, który, jak się podejrzewa, obsesyjnie dba o swoje zdrowie i często poddaje się operacjom, po którejś z nich nie obudzi się z narkozy.
25120	15	Wreszcie najbardziej prawdopodobny według Sweeneya, że Putin, który przez lata zlecał trucie innych, na koniec sam się otruje, jak Adolf Hitler.
25120	17	"Sądzę, że jeśli rosyjska armia zostanie pokonana, to jej dowódcy oraz kluczowe osoby w resortach siłowych zwrócą się przeciw Putinowi. Do tego konieczne jest wysyłanie ciężkiego sprzętu w odpowiednich ilościach. Wielka Brytania wysyła, ale np. Włochy, Niemcy czy Francja nie robią tyle, ile mogłyby. Z kolei USA jak zwykle wkraczają do wojny późno – pamiętajmy, jak było w 1917 i 1941 r. – ale jak już to robią, to robią to dobrze. Systemy HIMARS robią różnicę, bo mają większy zasięg niż rosyjskie systemy" – zauważył.
25120	19	Putin ma za małą armię, żeby podbić Ukrainę
25120	21	Mówiąc o niemożliwej do wykonania misji podbicia Ukrainy, Sweeney przywołał własne, dokonane jeszcze na długo przed inwazją, wyliczenia wskazujące, że potrzeba byłoby do tego kilka razy więcej wojska, niż rosyjski prezydent rzucił na ten kraj.
25120	23	"Zawsze do ataku potrzeba więcej sił atakujących niż broniących – ten stosunek wynosi zwykle 3:1. Jeśli byłoby 3:1, to oznacza, że skoro Ukraina miała 200 tys. żołnierzy, ale też 100 tys. policjantów i uzbrojonych funkcjonariuszy innych służb, Rosja powinna była zaatakować siłami liczącymi 900 tys. osób. Ale biorąc pod uwagę wolę walki Ukraińców, którzy bronią swoich domów, ten stosunek faktycznie wynosi 7:1. To oznacza, że potrzeba byłoby 2,1 mln ludzi, a nie 200 tys., których Putin faktycznie wysłał. Moje wyliczenia były dobre, a Putina i CIA – nie" – podkreślił Sweeney.
25120	25	Dodał też, że decyzja, by wobec niepowodzenia zrezygnować z walki o Kijów, zostawić północ Ukrainy i skoncentrować się na południowym wschodzie, była z militarnego punktu widzenia słuszna i świadczy o tym, że Putin zrozumiał swój błąd i – mimo pewnego odizolowania od świata, w którym od czasu pandemii COVID-19 przebywa – pozostaje racjonalnym aktorem.
25120	27	Brytyjski dziennikarz przywołał opinię Siemiona Głuzmana, ukraińskiego psychiatry, który w czasach sowieckich jako pierwszy publicznie sprzeciwił się używaniu psychiatrii do prześladowania dysydentów, że Putin jest raczej zły niż szalony ("bad, not mad"). "To jest w pewnym sensie dobrą wiadomością, bo nie użyje broni nuklearnej. Wie, że gdyby jej użył, byłby to koniec Rosji" – powiedział Sweeney.
25120	29	Budowa Rosji po Putinie będzie bardzo trudna
25120	31	Mówiąc o przyszłości Rosji, podkreślił, że nie można patrzeć na nią tylko przez pryzmat Putina. "Nie zgadzam się, że nie ma innej Rosji niż Putin. Jest Rosja Natalii (Estemirowej), Borisa (Niemcowa), Aleksieja (Nawalnego). Problem w tym, że ta inna Rosja jest truta, do niej strzelają, jest więziona. Tym, na co możemy mieć nadzieję, jest to, że presja na Władimira Putina będzie tak wielka, że stanie się przytłaczająca i wtedy powstanie nowa Rosja. I prośba do moich rosyjskich przyjaciół jest taka – nie spieprzcie tego" – wezwał Sweeney. Przyznał jednak, że budowa tej nowej Rosji będzie bardzo trudnym wyzwaniem.
25120	33	"Problemem jest to, że Putin sprawuje władzę od 22 lat, a to spowodowało erozję i przegnicie wszystkich instytucji w kraju. Zanim został szpiegiem, był gangsterem. Co robią gangsterzy? Pilnują, by nie było nowych ludzi poza tymi, z którymi dorastali. Putin jest niezwykle lojalny, ale też wymaga niezwykłej lojalności. W Rosji nie ma żadnych instytucji, które mogłyby się zastąpić ten gangsterski system" – ocenił brytyjski dziennikarz śledczy i pisarz.25122	1	„Branża Zełenskiego” milczy o wojnie. Ukraina ma żal do satyryków z Rosji o brak potępienia Putina
25122	3	Rosyjska inwazja na Ukrainę podzieliła rosyjski sektor rozrywkowy. Niektórzy artyści opowiedzieli się za działaniami Kremla, inni bardziej lub mniej otwarcie skrytykowali. Ukraińskie media wskazują jednak przede wszystkim na milczenie bliskiej prezydentowi Zełenskiemu branży satyryczno-kabaretowej.
25122	5	Jednym z najczęściej komentowanych tematów w rosyjskim show-biznesie stała się w ostatnich miesiącach emigracja słynnej Ałły Pugaczowej. Wielka gwiazda rosyjskiej estrady jest dziś krytycznie nastawiona wobec panującego reżimu, ale według mediów jej decyzja o opuszczeniu kraju była jednak podyktowana przede wszystkim obawami o konsekwencje antyrządowych wypowiedzi swojego męża, o 27 młodszego komika Maksima Gałkina. Para wraz z dwójką dzieci, niespełna dziesięcioletnich bliźniąt, zdecydowała się na ucieczkę do Izraela.
25122	7	Gałkin nie jest jedynym rosyjskim satyrykiem, który otwarcie sprzeciwił się wojnie. W liście, którego treść opublikował niezależny rosyjski portal Meduza, 260 rosyjskich lub występujących w Rosji komików zaapelowało do Władimira Putina o „powstrzymanie działań zbrojnych na terytorium Ukrainy i uregulowanie różnic zdań poprzez negocjacje”.
25122	9	„Branża Zełenskiego” milczy
25122	11	Przykłady Gałkina czy sygnatariuszy listu do Putina to jednak wciąż mniejszość w branży satyrycznej. Większość satyryków unika bowiem wypowiadania się na temat wojny. Głosów wsparcia nie słychać nawet ze środowiska związanego z dawniej radziecką, a dziś popularną niemal we wszystkich krajach byłego ZSRR ligą kabaretową „KWN” (rosyjski skrót od „Klub wesołych i pomysłowych”), gdzie karierę rozpoczynał obecny prezydent Ukrainy Wołodymyr Zełenski i gdzie do 2014 r. licznie występowały, a nawet odnosiły sukcesy drużyny kabaretowe z Ukrainy.
25122	13	W kwietniu współpracownica Aleksieja Nawalnego Lubow Sobol w zamieszczonym na YouTube nagraniu skrytykowała natomiast komików z najpopularniejszego rosyjskiego rozrywkowego kanału telewizyjnego TNT, spośród których większość wywodzi się, podobnie jak Zełenski, z „KWN”.
25122	15	„Czarną owcą” dla Ukrainców stał się zwłaszcza kazachski, ale występujący przede wszystkim w Rosji komik Nurłan Saburow, współpracujący właśnie z TNT. Podczas wiosennych występów w USA, proszony o wypowiedź na temat toczącej się na Ukrainie wojny, odmówił zajęcia jednoznacznego stanowiska. „Też mam swoje lęki. Mam rodzinę i dzieci, powinniście to zrozumieć”, powiedział ze sceny.
25122	17	Kroplą, która przelała czarę, stał się jednak niezręczny żart, na jaki pozwolił sobie podczas jednego z występów. Gdy na scenę wbiegła aktywistka ubrana w sukience poplamionej czerwoną farbą, symbolizującą krew Ukraińców, Saburow, chcąc załagodzić sytuację, zapytał, „czy to miesiączka”. Ukraińskie media zarzuciły mu wtedy nie tylko grubiaństwo i ignorancję, ale przede wszystkim tchórzliwość.
25122	19	Jednoznacznej krytyki putinowskiego reżimu próżno też szukać w większości satyrycznych programów. W wyśmiewającym wady Rosji programie „Odnażdy w Rossii” (ros. „Pewnego razu w Rosji”) produkcji TNT pojawia się co prawda ironia wobec ostatnich wydarzeń (na przykład piosenka o tym, jak Rosja radzi sobie z brakiem zachodnich produktów spowodowanym sankcjami), ale nigdy nie przekraczająca pewnych granic.
25122	21	Ukraiński komik: Rosyjscy artyści „zakładnikami” FSB
25122	23	Wielu ukraińskich artystów głęboko oburzyło milczenie rosyjskich satyryków. Z większym zrozumieniem, choć wciąż krytycznie, do postępowania kolegów po fachu odniósł się ukraiński komik Igor Łastoczkin.
25122	25	Dobry znajomy Wołodymyra Zełenskiego podobnie jak on rozpoczął karierę w „KWN-ie”. Dość długo występował w Rosji – między innymi we wspomnianym wyżej programie – więc tamtejsze środowisko satyryczno-kabaretowe zna „od podszewki”.
25122	27	Łastoczkin ujawnił w jednym z programów internetowych, że po 24 lutego rozmawiał z dawnymi przyjaciółmi, rosyjskimi komikami z TNT, na temat wojny. Z jego słów wynika, że większość z nich nie zgadza się z działaniami Putina. „Ostatecznie jednak nie udało mi się ich przekonać (żeby publicznie zabrali głos na ten temat – red.)”, przyznał komik.
25122	29	Przyczyną milczenia rosyjskich artystów jest właśnie strach przed konsekwencjami szczerości, uważa. Jego zdaniem Federalna Służba Bezpieczeństwa (FSB) traktuje artystów w pewnym sensie jako „zakładników”, którzy w razie sprzeciwu od razu trafią do aresztu, a potem może i do więzienia.
25122	31	„Tylko że mieli wyjście: wyjechać z Rosji. Mogliby wtedy normalnie się wypowiadać i w ten sposób zachowaliby twarz”, stwierdził z wyraźnym ubolewaniem Łastoczkin.
25122	33	Dlaczego rosyjscy satyrycy nie mówią o wojnie?
25122	35	Jedyną przestrzenią, w której niektórzy spośród unikających wypowiadania się o rosyjskiej inwazji satyryków pozwalają sobie na jej krytykę, stanowią media społecznościowe. Najczęściej są to jednak ostrożne i dość ogólne deklaracje o „popieraniu pokoju”.
25122	37	„Najważniejsi są ludzie. (…) Na Ukrainie mam przyjaciół, z którymi wiele mnie wiąże. Nie chcę, żeby oni lub ich rodziny czy ktokolwiek cierpiał. Jestem za pokojem”, napisał na przykład rosyjsko-kazachski komik z TNT Azamat Musagalijew – prawdopodobnie to między innymi jego miał na myśli Łastoczkin, mówiąc o komikach, którzy odmówili stanowczego wypowiadania się na temat Ukrainy.
25122	39	„Trudno dziwić się rosyjskim artystom, że nie wypowiadają się (o wojnie na Ukrainie – red.) w dzisiejszej Rosji, która staje się państwem totalitarnym”, uważa dr hab. Agnieszka Legucka z Polskiego Instytutu Spraw Międzynarodowych.
25122	41	Rozmówczyni EURACTIV.pl zwraca uwagę, że media społecznościowe dają jeszcze pewną przestrzeń wolności słowa dla krytyków reżimu. „Rosyjskie władze jeszcze nie wszystko stuprocentowo kontrolują, chociaż starają się to robić, m.in. poprzez blokadę Instagrama czy Twittera”, podkreśla.
25122	43	„Rosyjskie władze przyjęły raczej taktykę regulacji prawnych. Nowelizują prawo tak, aby skuteczniej wykorzystywać sądownictwo do ścigania konkretnych osób”, wyjaśnia. Jak mówi, jest to w pewnym sensie „powrót do przeszłości”, do czasów radzieckich, gdzie – jeśli potrzeba – na każdą nieprzychylną osobę znajdzie się paragraf. Na razie jednak władze nie posiadają takich narzędzi, które pozwoliłyby im ścigać wszystkich krytykujących Kreml, uważa ekspertka.
25122	45	Komicy zdają więc sobie sprawę, że póki co w mediach społecznościowych mogą sobie pozwolić na pewną wolność, ale i to w pewnych granicach, zaznacza.
25122	47	„Wolność słowa w Rosji będzie coraz bardziej ograniczana”
25122	49	Agnieszka Legucka wskazuje ponadto na pewną naiwność myślenia wielu rosyjskich satyryków, która również może być przyczyną ich niechęci do wypowiadania się na temat trwającej w sąsiednim kraju wojny.
25122	51	Jej zdaniem „ci artyści, którzy rozumieją sytuację, już wyjechali z Rosji”. Natomiast ci, którzy jeszcze wypowiadają się na temat Ukrainy w mediach społecznościowych, ale unikają zabierania głosu na ten temat „offline”, „liczą jeszcze, że to wszystko się zatrzyma, że ta «specjalna operacja» się skończy i być może wróci normalność”.
25122	53	W opinii Leguckiej jest to „trochę zbyt optymistyczne” myślenie. „Wolność słowa w Rosji będzie coraz bardziej ogranicza. Putin coraz bardziej obawia się o utratę władzy i w miarę jak formuła «wroga zewnętrznego» będzie się wyczerpywać, trzeba będzie szukać «wroga wewnętrznego» – takiego, jakim już dzisiaj są podmioty uznane za «zagranicznych agentów» (ros. „inoagenty” – red.)”, wyjaśnia.
25122	55	„W końcu więc takim wrogiem staną się intelektualiści, w tym komicy”, spodziewa się analityczka PISM.
25123	2	Sytuacja militarna Ukrainy po dziewięciu tygodniach wojny
25123	4	Mimo formalnego rozpoczęcia drugiego etapu ofensywy na Ukrainę – 19 kwietnia br. – Rosji nie udało się przełamać ukraińskiej obrony na wschodzie państwa. Trwają tam intensywne walki, ale w najbliższym czasie nie należy oczekiwać znaczącej zmiany sytuacji militarnej. Jednocześnie rośnie znaczenie zaopatrywania Ukrainy nie tylko w broń defensywną, ale również w inne systemy uzbrojenia: czołgi, artylerię oraz bojowe wozy piechoty, które mogą pozwolić jej na utrzymanie rubieży obronnych i ewentualne kontrataki. Na konferencji w Rammstein 26 kwietnia państwa zachodnie uzgodniły zwiększenie i koordynację takiego wsparcia.
25123	6	Gdzie toczą się najbardziej intensywne działania zbrojne?
25123	8	Rosjanie prowadzą ofensywę w kierunku miast Siewierodonieck i Popasna w obwodzie ługańskim oraz Słowiańsk, Kurachowe, Awdijiwka i Łyman w obwodzie donieckim. Działania trwają w obwodzie charkowskim w kierunku miasta Izium, ostrzeliwany jest Charków. Rosja zintensyfikowała też ostrzały w obwodzie odeskim i chersońskim. Na wschodzie Ukrainy walczą jednostki 1. Armii Pancernej i 20. Armii Ogólnowojskowej Zachodniego Okręgu Wojskowego oraz 35. Armii Ogólnowojskowej i 68. Korpusu Armijnego Wschodniego OW.
25123	10	Rosja w ostatnich dniach zintensyfikowała działania ofensywne, ale nadal nie są one wystarczające, by w krótkim czasie doprowadzić do przejęcia kontroli nad obwodami ługańskim i donieckim. Choć 21 kwietnia minister obrony Rosji Siergiej Szojgu oświadczył, że Mariupol jest pod całkowitą rosyjską kontrolą, w mieście nadal toczą się walki – głównie na terenie zakładów Azowstal. W Mariupolu Rosjanie stosują bomby konwencjonalne, które zwiększają straty wśród ludności cywilnej. Ponadto Rosja zmieniła dotychczasową taktykę i rozpoczęła na terenie całej Ukrainy ostrzały infrastruktury kolejowej i innych obiektów infrastruktury krytycznej, w tym wojskowej, chcąc m.in. zablokować dostawy uzbrojenia dla walczących jednostek ukraińskich.
25123	12	Jaka jest sytuacja obrońców i jakie jest militarne wsparcie państw zachodnich?
25123	14	Sztab Generalny Ukrainy podaje, że siły operujące w Donbasie codziennie powstrzymują kilka znaczących ataków ze strony Rosji. Na wschodzie i południu Ukrainy operuje kilkanaście brygad – głównie zmechanizowanych, pancernych i piechoty zmotoryzowanej. Ukraińcy opierają swoją obronę m.in. na rubieżach terenowych (naturalnych przeszkodach geograficznych), co zwiększa jej skuteczność. Bardzo istotną rolę odgrywają też informacje wywiadowcze przekazywane Ukrainie przez państwa NATO.
25123	16	Strona ukraińska nie podaje komunikatów o stratach własnych, jednak biorąc pod uwagę dane rosyjskie, można założyć, że będzie zmuszona do uzupełniania stanów osobowych walczących jednostek i znacząco wyczerpała potencjał posiadanego przed wojną sprzętu. Tym samym rośnie znaczenie szybkich dostaw uzbrojenia z państw zachodnich, szkolenia żołnierzy i leczenia rannych. 26 kwietnia 40 państw debatowało na konferencji w amerykańskiej bazie Rammstein w Niemczech o możliwościach pomocy Ukrainie. Po konferencji padły liczne zapewnienia – głównie ze strony państw NATO, ale też np. Australii, o przekazaniu Ukrainie zaawansowanych systemów uzbrojenia. Niemcy zadeklarowały dostarczenie samobieżnych dział przeciwlotniczych Gepard, a Wielka Brytania – m.in. zestawów przeciwlotniczych Starstreak. Na Ukrainę dotarły już m.in. amerykańskie haubice kal. 155 mm czy polskie czołgi T-72. Ponadto państwa NATO szkolą ukraińskich operatorów dla dostarczanych systemów uzbrojenia.
25123	18	Na jakie działania może zdecydować się Rosja?
25123	20	W najbliższych dniach można spodziewać się zintensyfikowania działań bojowych prowadzonych przez Rosję głównie na wschodzie Ukrainy. Ważnym celem będzie faktyczne przejęcie kontroli nad Mariupolem, co oznacza zwiększenie liczby ostrzałów terenu zakładów Azowstal. Dopiero po zajęciu całego miasta Rosja będzie mogła przerzucić część jednostek do walk w obwodach ługańskim, donieckim czy zaporoskim. Dla Rosjan ważne będzie też umocnienie swoich pozycji na kierunkach mikołajowskim, zaporoskim i krzyworoskim. Dalej będą wzmacniali swoje oddziały operujące na południowym-wschodzie i wschodzie Ukrainy. Ukraiński Sztab Generalny wskazuje, że do graniczącego z Ukrainą obwodu biełgorodzkiego Rosjanie przerzucili dwie batalionowe grupy taktyczne z 76. dywizji desantowo-szturmowej. Biorąc pod uwagę zwiększenie aktywności Floty Czarnomorskiej, można spodziewać się też kolejnych ataków na miasta wybrzeża Morza Czarnego, ale też na infrastrukturę krytyczną zlokalizowaną na zachodzie Ukrainy. Zwiększy się też aktywność rosyjskiego lotnictwa.
25123	22	Czego można się spodziewać w najbliższych dniach?
25123	24	Biorąc pod uwagę znaczenie daty 9 maja, gdy obchodzony jest w Rosji Dzień Zwycięstwa, należy spodziewać się zintensyfikowania rosyjskich działań propagandowych skierowanych do własnego społeczeństwa, pokazujących zasadność walk prowadzonych na Ukrainie i wskazujących na „zbrodnicze plany” wspomaganej przez państwa NATO strony ukraińskiej. Nie można też wykluczyć działań rosyjskich służb na terenie Rosji, np. podpaleń czy podkładania ładunków wybuchowych, niezależnie od działań prowadzonych przez stronę ukraińską w rosyjskich regionach graniczących z Ukrainą. Zostaną o to oskarżeni ukraińscy dywersanci, co będzie miało zwiększyć poczucie nienawiści do Ukraińców.
25123	26	Do kolejnych prowokacji, podobnych do wysadzenia 26 kwietnia dwóch wież radiowych, może dojść również w Naddniestrzu. Biorąc pod uwagę, że bez dodatkowego wsparcia dla swoich sił zbrojnych, które stacjonują w tym regionie, Rosja nie będzie w stanie wyprowadzić stamtąd ofensywy na Ukrainę, prowokacje te będą miały na celu wpływanie na tzw. separatystyczne władze Naddniestrza. Rosji zależy, by zrezygnowały one z dotychczasowych deklaracji o neutralności wobec wojny na Ukrainie, chce też wywołać efekt psychologiczny, pokazując Ukrainę jako państwo agresywne, prowadzące działania dywersyjnie nie tylko w Rosji.
25124	1	PUTIN SZUKA DWÓCH
25124	3	Smak musztardy na szklanki dnie.
25124	5	Jeżeli gdzieś może być obchodzone święto szklanki, to oczywiście w Rosji. Nie chodzi jednak o zawartość naczynia, lecz o konkretny model, napawający obywateli Federacji Rosyjskiej dumą. Chodzi o popularne graniaste szklanki typu pokal dostępne w sklepach IKEA. Pewnie wielu z was ma takie w domu. Rosjanie mogą mieć z tym problem, bo IKEA wycofała się z ich kraju. Może i kupią, ale nie w sklepie IKEA. Przynajmniej wiedzą, jak je robić, a to już coś. Nie jest to może technika na miarę iPhone’a czy innych dóbr ze zgniłego Zachodu, ale zaspokaja bardziej podstawowe potrzeby przeciętnego Rosjanina niż obcowanie z tiktokowymi zboczeniami.
25124	7	Nie ma lepszego czasu na opowieść o tej szklance niż teraz, po wygranej ze Szwecją i w czasie rosyjskiej agresji na Ukrainę.
25124	9	Czterokanciasta
25124	11	Szklanki są popularne, bo tanie i praktyczne. Duża ich część jest produkowana właśnie w rosyjskich fabrykach, a tamtejsi tropiciele ciekawostek i wpływu rosyjskiej myśli alkoholowo-technicznej na dzieje świata twierdzą, że w Rosji ją wymyślono. Urodziny obchodzi 11 września, ale (chyba, bo ostatnio to z nimi nic nie wiadomo) nie ma to nic wspólnego z zamachem terrorystycznym. Nie ulega wątpliwości, że niejeden ruskij mużyk po wychyleniu kilku szklanic zamachnie się czasem na małżonkę…
25124	13	„Granionyj stakan”, czyli „graniasta szklanka”, pojawić się miała na świecie w XVII w., za czasów cara Piotra I. Chciał on, żeby oficerowie floty pili wino po zachodniemu, ze szkła, a nie z drewnianych naczyń jak jakaś dzicz. Szkło to nie był wówczas tak powszechny i tani materiał jak dziś, stąd trzeba było podumać, jak uniknąć strat. Raz, że drogie, a dwa, że potłuczone szkło to ryzyko skaleczeń. Same problemy, ale pęd do zachodniej cywilizacji był silniejszy.
25124	15	Specyficzny kształt szklanki miał ułatwiać popijanie na pokładzie statku, bo spadając, nie toczyła się po stołach i podłodze jak jej okrągłe odpowiedniki. Lepiej też leżała w ręce, gdy łajbą miotały fale, a towarzystwo niekoniecznie zachowywało pełną sprawność psychomotoryczną. Historyczna anegdota za pierwszego wytwórcę szklanki podaje władimirskiego szklarza Efrema Smolina, który miał przedstawić władcy tę nietłukącą się alternatywę. Piotr I miał na widok wynalazku rzucić „stakanu byt’”, sygnalizując w ten sposób swoją aprobatę. Otoczenie cara usłyszało jednak „bić” i rozbili szklanki na szczęście. Tak oto prototyp nietłukącej się szklanki rozpoczął karierę rozbity w drobny mak. 
25124	17	Nam się połamała
25124	19	Prawdziwa i udokumentowana kariera graniastej szklanki zaczęła się w czasach Związku Socjalistycznych Republik Radzieckich. Ale i tu nie brakuje legend i domysłów. Autorem projektu szklanki w znanym do dziś kształcie miała być według powszechnego mniemania Wiera Muchina – rzeźbiarka mająca na koncie wiele dzieł socrealistycznych. Do najbardziej rozpoznawalnych należy „Robotnik i kołchoźnica” – monumentalna rzeźba przedstawiająca parę radzieckich ludzi z sierpem i młotem w dłoniach – symbolu studia filmowego Mosfilm. Artystkę projektującą szklankę inspirowały podobno – oprócz ducha praktyczności – starożytne greckie kolumny. W procesie tworzenia miał uczestniczyć także malarz Kazimierz Malewicz, autor słynnego „Czarnego kwadratu na białym tle”.
25124	21	Tak naprawdę niewiele wiadomo o prawdziwych twórcach projektu. Rzucanie wielkimi nazwiskami dodaje szklance splendoru, ale zapewne ma dość luźny związek z rzeczywistością. Chociaż nie można niczego wykluczyć: wielu artystów chałturzy, żeby mieć co do garna włożyć, a gdy ojczyzna wzywa i płaci… Zwłaszcza gdy jest to ojczyzna radziecka. Muchina zaprojektowała kufel do piwa, czemu więc miałaby odmówić uczestnictwa w pracach nad szklanką przydatną do wódki? Lepiej zaprojektować szklankę niż ślizgać się po szklance syberyjskiej…
25125	1	MIZERIA Z WOŁODII
25125	3	Ogórek, ogórek, ogórek, biało-czerwono-granatowy ma garniturek.
25125	5	Po wybuchu wojny przebudzone polskie społeczeństwo postanowiło ukarać proklemlowskie pomioty kupieckie i przeprowadzić bojkot konsumencki. Na podstawie monitoringu płatności kartą w sklepach tych marek i firm, które pozostały w Rosji, bank PKO BP stwierdził, że sprzedaż w nich spadła. Bojkot konsumencki, jeżeli zastosuje się go masowo, rzeczywiście może zadziałać. Pokazuje to wycofywanie się kolejnych przestraszonych wizją utraty zbyt dużej części dochodów wielkich biznesów z Rosji. Przynajmniej na chwilę albo częściowo, jak zrobił to Nestle – koncern posiadający w ofercie aż 2 tys. różnych produktów, które można objąć bojkotem, w tym legendarny majonez Winiary.
25125	7	Globalna wioska
25125	9	W epoce globalizacji mogło by się zdawać, że prawdziwie etyczne i poza wszelkimi podejrzeniami jest jedynie to, co sam sobie wyhodujesz. Ale i to stwierdzenie, gdyby się w nie zagłębić, może okazać się fałszem. Współczesny konsument uwikłany jest w zagmatwaną sieć powiązań rynkowych. Z reguły nie jest w stanie samodzielnie zweryfikować źródła produktu, musi więc zaufać etykietom albo słowom sprzedawcy. Co bardziej świadomi nabywcy kupują od lokalnych producentów, np. na ryneczkach. Wolą zapłacić więcej, ale nie przykładać ręki do nieetycznych praktyk, niszczenia środowiska, ocieplenia klimatu czy – co teraz jest na czasie – wojennych zbrodni.
25125	11	Zło jednak nie śpi. Podczas gdy wszyscy skupili się na bojkotowaniu Auchan i Nestle, piąta kolumna Putina przybrała bardziej makiaweliczną formę – ogórka. 
25125	13	Rosyjskie pole
25125	15	Według właścicieli szklarni proceder trwa od dawna i niestraszna mu nawet wojna. Rosyjskie ogórki sprowadzane są tirami do polskich dużych przedsiębiorstw, które pakują je, przyklejają etykietę i puszczają dalej jako swoje, a co ważniejsze dla konsumenta – nasze. Spolszczone rosyjskie ogórki sprzedawane są dużym marketom, ale także małym warzywniakom i przedsiębiorcom na ryneczkach. Importuje się ich tyle, że brakuje miejsca na rodzime warzywa. Sytuacja jest tak poważna, że kupienie polskiego ogórka w Polsce jest praktycznie niemożliwe. Ponieważ cała zabawa jest nielegalna,
25125	17	putinowskie ogórki jadą do nas okrężną drogą, głównie z Macedonii, z podrobionymi papierami.
25125	19	Wcześniej przyjeżdżały z Litwy i Łotwy, jednak, jak się okazało, kraje te są bardziej cywilizowane niż IV RP – dowiedziawszy się o sprawie, zaczęły przeprowadzać kontrole i proceder ukrócono.
25125	21	Jak mówią oburzeni rolnicy, którzy ze strachu przed ogórkową mafią wolą pozostać anonimowi, pewne śląskie przedsiębiorstwo, które samo produkuje niewiele ogórków, zaopatruje w nie połowę kraju. Do pakowania warzyw zatrudnia się Ukraińców, rozwożą je polscy dostawcy, a przetrzymywane są w chłodniach wybudowanych za unijne pieniądze na rozwój polskiej agrokultury. Przebitka na rosyjskich ogórkach jest tak duża, że na jednym transporcie można zarobić od 80 do 100 tys. zł. Co ciekawe, Agrounia informowała o sytuacji resort rolnictwa, który prawdopodobnie stwierdził, że jeśli uda, że problemu nie ma, to ten magicznie zniknie. Nie śmiem nawet twierdzić, że z troski o wizerunek rząd celowo przymyka oko na nielegalny, skrajnie niemoralny i wykańczający polskich rolników ogórkowy proceder, tylko po to, aby zachować niższe ceny.
25126	1	ODRUCH SERCA, GLĄTWA UMYSŁU
25126	3	Aby Ukraina wygrała, Putina powinien trafić szlag. Polacy robią wszystko, żeby padł ze śmiechu.
25126	5	„Jestem zbudowany, że inicjatywa, która wyszła z Sandomierza, znalazła pozytywny odbiór w takich miastach jak Warszawa, Kraków, Rzeszów, Białystok i Płock. Wierzę, że hymn Ukrainy wybrzmi zamiast hejnałów w innych polskich miastach” – zaapelował do obywateli wolnego świata burmistrz Sandomierza Marcin Marzec.
25126	7	Żeby Putinowi poszło w pięty oraz „w ramach solidarności z Ukrainą”, na jarocińskim ratuszu wywieszona została ukraińska flaga.
25126	9	„Zachęcam biblioteki do włączenia się do akcji »Serce dla Ukrainy«. Wystarczy wywiesić serca w widocznym miejscu (oknach, drzwiach, regałach, przy ladzie, w czytelniach) i zdjęcia niebiesko-żółtych serc zamieścić na Facebooku z hashtagiem #SolidarnizUkrainą. Stwórzmy razem galerię zdjęć »Serc dla Ukrainy«” – dołożyła kamyczek do zwycięstwa nad agresorem biblioteka w Międzychodzie.
25126	11	Warszawski Festiwal Piwa też dał odpór rosyjskiej soldatesce. „W tym trudnym czasie potrzebna jest przede wszystkim pomoc Ukraińcom. Brakuje mam słów, ale nie nadziei. Społeczność związana z piwem rzemieślniczym w szybkim tempie zareagowała na bieżącą sytuację, tworząc specjalne piwa” – oświadczyli organizatorzy.
25126	13	Skoro cały naród polski walczy z rosyjskim imperializmem, to nie mogło w tej walce zabraknąć tatuażystów. Wrocławska Chimera Tattoo wszystkie pieniądze zarobione na wytatuowaniu każdej ukraińskiej flagi przeznaczyła na pomoc Ukrainie. Jack Galan Art Studio ze Szczecina – to samo: dochód za tatuaże z symbolem żółtoniebieskiego serca został przeznaczony na zbiórkę. Minimalny koszt tatuażu to 100 zł. Skromność tatuażystów nie pozwoliła im mówić, ile ukraińskich dziar wykonano przez kilkanaście dni akcji.
25126	15	W internecie walka z Putinem idzie pełną parą. „Bezprawne i niesprowokowane działania militarne Rosji na Ukrainie” zmuszają internautów do bojkotowania rosyjskich produktów. Żeby to zrobić, portale społecznościowe każą czytać cyfry na kodzie kreskowym. Jeśli pierwsze 3 cyfry będą z zakresu 460-469, znaczy, że rzecz została wyprodukowana w Federacji Rosyjskiej i nie wolno jej kupować. Chyba że rosyjska firma działa na terenie innego kraju. Wtedy będzie miała zupełnie inne cyferki, ale też jej nie wolno kupować. Produkowana z rosyjskiej ropy benzyna z Orlenu jest oczywiście produktem na wskroś polskim.
25126	17	Bardziej zaawansowani internauci rzucili się na sianie antyrosyjskiego hakerskiego cyberterroryzmu. Ataki, wycieki danych i samo przełamywanie zabezpieczeń zrobiły jednak kuku nie rosyjskim firmom, ale wywiadom różnych krajów, które od dawna szpiegowały te bazy danych. Dlatego pojawiły się apele do hakerów dobrej woli, żeby się nie wpieprzali, bo przez włamania cała wieloletnia robota wywiadowcza CIA i Mosadu idzie się jebać. Stąd na stronach dla polskich włamywaczy sieciowych pojawiły się takie apele: „Grzebiąc w krytycznych systemach, możecie przeszkodzić komuś, kto już tam mieszka i może osiągnąć efekt o wiele większy od tego, co sami zaplanowaliście. Ukraina bez wątpienia otrzymuje cenne informacje wywiadowcze od krajów NATO, a spora ich część zapewne pochodzi ze świata cyber. Nie popsujcie tego”.
25126	19	Inni internetowi polscy mieszacze niebędący hakerami umyślili sobie, że zrobią niedobrze Putinowi, spowalniając rosyjskie sieci. Spowolnili, ale nie te oficjalnie ocenzurowane przez Kreml, lecz takie, z których korzystali rosyjscy internauci, którzy chcieli wiedzieć więcej niż to, że rosyjskie wojsko dzielnie bije zabijających własnych cywilów nazistów z Ukrainy.
25129	1	Napięcie na granicy Kosowa z Serbią. Protest etnicznych Serbów. Zamknięto dwa przejścia graniczne
25129	3	Władze Kosowa w niedzielę 31 lipca zamknęły dwa przejścia graniczne z Serbią. Decyzja zapadła po tym, jak mieszkający na północy Kosowa etniczni Serbowie zablokowali drogi i oddali strzały do policji. W sposób protestowali przeciwko nakazowi zamiany serbskich tablic rejestracyjnych samochodów na kosowskie.
25129	5	Kosowo 14 lat temu ogłosiło niepodległość. Wciąż około 50 tysięcy Serbów żyjących na północy Kosowa używa tablic rejestracyjnych i dokumentów wydawanych przez władze serbskie. Nie chcą w ten sposób uznać dokumentów państwowych Kosowa.
25129	7	Kosowo. Władze zamknęły przejście graniczne z Serbią
25129	9	Wcześniej władze Kosowa ogłosiły, że począwszy od 1 sierpnia Serbowie mają dwa miesiące na wymianę tablic i dokumentów. Postanowiły również, że od tego dnia wszyscy obywatele Serbii będą musieli uzyskać na granicy dodatkowy dokument, który pozwoli im na wjazd do Kosowa. Podobną zasadę stosują władze w Belgradzie wobec odwiedzających Serbię obywateli Kosowa.
25129	11	Protestujący Serbowie w niedzielę 31 lipca zablokowali ciężarówkami wypełnionymi żwirem i innym ciężkim sprzętem drogi prowadzące do dwóch przejść granicznych oraz wznosili barykady. Policja z Kosowa podała, że padły strzały "w kierunku jednostek policji, ale na szczęście nikt nie został ranny".
25129	13	Z powodu protestów na granicy władze zdecydowały się zamknąć oba przejścia graniczne — Jarinje i Bernjak.
25129	15	Kosowo i Serbia. Po protestach władze opóźniają plan wymiany tablic rejestracyjnych samochodów
25129	16	W nocy z 31 lipca na 1 sierpnia władze podjęły decyzję. Rząd w Prisztinie odłożył o miesiąc wdrażanie planu nakładającego na etnicznych Serbów zamieszkujących północne Kosowo wymianę tablic rejestracyjnych samochodów z serbskich na kosowskie w ciągu 60 dni. Nowa data to 1 września.
25129	18	Jednocześnie rząd premiera Albina Kurtiego potępił blokady dróg na północy kraju i "ostrzelanie policji przez uzbrojone osoby". Odpowiedzialnością za "agresywne działania" obciążył władze Serbii.
25129	20	Serbia utraciła kontrolę nad Kosowem po kampanii NATO w 1999 roku. Państwo odmawia uznania niezależności swej byłej prowincji i od 2008 roku, czyli od ogłoszenia przez nią niepodległości. Nie zgadza się też na używanie na swym terytorium tablic z kosowską rejestracją.
25129	22	Napięcia między tymi dwoma krajami są obecnie największe od lat. Serbia i Kosowo rozpoczęły w 2013 roku dialog pod auspicjami Unii Europejskiej, lecz do tej pory nie osiągnięto znaczącego porozumienia.
2513	1	Co się stanie, jeśli Polacy nadal nie będą się szczepić? Dr Afelt: robimy sobie krzywdę na własne życzenie
2513	3	Pandemia COVID-19 trwa. Naukowcy radzą, by przygotowywać się na kolejne warianty koronawirusa. Przypominają też, że szczepionki to wciąż najlepsza broń. Niestety Polska należy do najsłabiej wyszczepionych państw UE. Co więcej, chęć zaszczepienia się gwałtownie u nas spada. Przestaliśmy bać się epidemii. Czym to się może skończyć? – Robimy sobie krzywdę – mówi wprost dr Aneta Afelt. I nie chodzi tylko o względy zdrowotne.
2513	5	"Kryzys nie kończy się, dopóki nie skończy się wszędzie"
2513	7	Znużony pandemią świat wszedł w trzeci rok walki z koronawirusem. Eksperci zaś ostrzegają: nie oczekujmy, że Omikron będzie ostatnim wariantem, z którym musimy się zmierzyć. "Kryzys nie kończy się, dopóki nie skończy się wszędzie" – podkreśla dziennik "The Economic Times". Specjaliści wciąż przypominają, że szczepionki są najlepszą bronią przeciwko SARS-CoV-2, jaką mamy.
2513	9	Gdy analizujemy dane dotyczące wyszczepienia naszego społeczeństwa, można powiedzieć, że po prostu z tej broni nie korzystamy. Niedawno mówiła o tym prof. Karolina Sieroń kierująca oddziałem covidowym Szpitala MSWiA w Katowicach. "(...) W przypadku COVID-19 mamy za darmo dobro, jakim są szczepionki, i skorzystało z niego tylko 57 proc. społeczeństwa. Szczepionki nie są eksperymentem, nie zabiją nas, nie ma w nich czipów; są po to, żebyśmy mogli żyć dalej" – podkreślała lekarka.
2513	11	Niecałe 58 proc. wyszczepionej populacji to wciąż za mało. Wynik ten jest też jednym z najsłabszych w UE/Europejskim Obszarze Gospodarczym (mapka powyżej).
2513	13	Co więcej, dzienna liczba wykonywanych szczepień spada, wśród niezaszczepionych zaś rośnie odsetek osób, które immunizacji przyjąć nie zamierzają. Według najnowszych danych agencji badawczej Inquiry, aż 47 proc. respondentów w tej grupie deklaruje, że nie będzie się szczepić. Na początku stycznia było to 45 proc. Więcej na ten temat w artykule: Gwałtownie maleje chęć szczepienia się. Polacy przestają się bać koronawirusa.
2513	15	"Naprawdę w Polsce jesteśmy gotowi ryzykować życiem i zdrowiem naszych dzieci?"
2513	17	Wydaje się, że w przestrzeni publicznej temat szczepień zszedł na nieco dalszy plan. Że bardziej, niż ochrona przed koronawirusem, interesuje nas kwestia luzowania obostrzeń. Tymczasem – powtórzmy – przyjęcie szczepionki (najlepiej trzech dawek) to wciąż najważniejsza rzecz, o jaką powinnyśmy zadbać w czasie pandemii.
2513	19	– Przecież wśród Polaków wciąż są osoby, które nie mogą się zaszczepić, choćby z uwagi na obniżoną odporność (np. osoby po przeszczepach) czy z trwającą terapię antynowotworową. Wśród nas żyją przecież dzieci, które są za małe, by móc skorzystać z ochrony, jaką daje szczepionka – zaznacza dr Aneta Afelt z Zespołu ds. COVID-19 przy Prezesie PAN. – Zwróćmy uwagę na to, co się teraz dzieje: mamy falę zakażeń wśród dzieci i to coraz młodszych oraz falę PIMS, która jest echem fali jesiennych zakażeń wariantem Delta. Naprawdę w Polsce jesteśmy gotowi ryzykować życiem i zdrowiem naszych dzieci i odmawiać zaszczepienia się? – pyta retorycznie ekspertka.
2513	21	Dr Afelt wskazuje na pewną prawidłowość widoczną w każdej epidemii – również SARS-CoV-2. – Wchodzący do gry nowy patogen odnosi "sukces" w kolonizacji ludzi albo w jakiejś określonej grupie wiekowej, albo o grupie o pewnej konkretnej kondycji zdrowotnej. Z reguły jest tak, że dzieci mają całkiem sprawny układ odpornościowy, są więc niejako ostatnim "klientem". Tymczasem od jesieni 2021 r. obserwujemy coraz więcej zachorowań wśród najmłodszych. To znaczy, że koronawirus "sięgnął" już po ten ostatni element – podkreśla.
2513	23	Co się stanie, jeśli Polacy nadal nie będą się szczepić się przeciw COVID-19?
2513	25	Na tak zadane pytanie dr Aneta Afelt odpowiada: – Efekty tego już są widoczne choćby w decyzji o skróceniu kwarantanny. Liczba osób w kwarantannie osiągnęła już taki poziom, że zaczęło brakować rąk do pracy.
2513	27	Jeżeli w dalszym ciągu tak wielu Polaków będzie niezaszczepionych, jeżeli wciąż będziemy pozwalać, by populacja zarażała się naturalnie (co dzieje się również z powodu nieprzestrzegania zasad reżimy sanitarnego), to po prostu będziemy mieli do czynienia z kolejnymi falami zakażeń i kolejnymi wariantami kolonizującymi nas swobodnie. Patrząc z naukowego punktu widzenia i biorąc pod uwagę rachunek prawdopodobieństwa, nie sądzę, żeby Omikron był ostatnim wariantem, który jest w stanie "namieszać" w epidemicznej rzeczywistości – ocenia specjalistka. – I tu pojawia się pytanie: czy jako społeczeństwo jesteśmy w stanie zaakceptować, że co pół roku będziemy wyłączani z rynku pracy na kilka, nawet kilkanaście tygodni, bo zaraziliśmy się wirusem i jako nieszczepieni chorobę przechodzimy ciężej? A jeżeli tak, to jak w takiej sytuacji mamy myśleć o konkurencyjności naszej gospodarki?
2513	29	Dr Afelt zaznacza, że tego typu "zdarzenia" epidemiczne skracają długość życia populacji, ale też jakość tego życia. – Powikłania long covid będą miały swoje konsekwencje zdrowotne. Więcej, one już zaczynają być widoczne, m.in. w tym, że jako społeczeństwo żyjemy krócej. W Polsce zgony, które wyraźnie łączą się z trwającą epidemią (bez względu na to, czy bezpośrednią przyczyną jest SARS-CoV-2, czy brak dostępu do pomocy medycznej) zaczynają się od 35. roku życia. Statystycznie rzecz ujmując, nasza populacja w wieku 15+ ma co najmniej jedną chorobę przewlekłą, począwszy od 35. roku życia.
2513	31	Z punktu widzenia zdrowia publicznego, jesteśmy społeczeństwem chorym i wrażliwym na takie sytuacje, jak obecna epidemia. Mówiąc wprost, robimy sobie krzywdę, co więcej, dzieje się to na nasze własne życzenie – mówi dr Afelt.
25130	1	Nowy wiceminister w resorcie sportu i turystyki. Kim jest?
25130	3	Do kierownictwa ministerstwa sportu i turystyki trafił Arkadiusz Czartoryski. Premier Mateusz Morawiecki powołał go na stanowisko sekretarza stanu w tym resorcie. Czartoryski będzie też sprawował funkcję pełnomocnika rządu do spraw rozwoju sportu dzieci i młodzieży. Kim jest nowy wiceminister?
25130	5	Arkadiusz Czartoryski nowym wiceministrem. Resort wylicza jego sukcesy
25130	6	Sylwetkę nowego człowieka w resorcie sportu i turystyki, ministerstwo opisało na swojej stronie.
25130	8	Arkadiusz Czartoryski pochodzi z Ostrołęki, a studia skończył na Katolickim Uniwersytecie Lubelskim. Pracował potem jako nauczyciel w szkołach średnich. Był prezydentem Ostrołęki i radnym rady miasta.
25130	10	"W Ostrołęce w czasie prezydentury Arkadiusza Czartoryskiego od podstaw powstała miejska hala sportowo-widowiskowa im A. Gołasia i trzy szkolne hale sportowe przy SP. nr 10, przy 3 LO, przy SP. nr 6 oraz wiele innych obiektów sportowych" - wylicza ministerstwo sportu i turystyki.
25130	12	Pięć razy z listy PiS był wybierany do Sejmu
25130	13	Czartoryski pełnił też funkcję wicemarszałka województwa mazowieckiego. Został nim w 2003 roku. Pięć razy z listy PiS był wybierany do Sejmu. W przeszłości także był wiceministrem, ale w resorcie spraw wewnętrznych i administracji. Było to w latach 2005-2006.
25130	15	"Wielką pasją posła Czartoryskiego jest siatkówka. W Ostrołęce współzakładał dwa Kluby siatkarskie, OTPS "NIKE" Ostrołęka i ASPS "NET" Ostrołęka oraz Akademię Mini-siatkówki" - opisuje jego sylwetkę MSiT.
25130	17	Resort wspomina też, że poseł Czartoryski jest znany z tego, że uczestniczy w grupach rekonstrukcji historycznej i organizował wiele tego typu inscenizacji.
25130	19	Wyliczono też odznaczenia, którymi został wyróżniony: Srebrną Odznaką Zasłużony Działacz Kultury Fizycznej, Krzyżem Kawalerskim Orderu Zasługi Republiki Węgierskiej, Złotym Medalem za Zasługi dla Pożarnictwa, Złotym Medalem za Zasługi dla Obronności Kraju.25131	1	Liczba zakażeń koronawirusem w Polsce wciąż nie maleje. Nowy raport MZ
25131	3	Letnia fala koronawirusa w Polsce zaczęła się w połowie lipca, kiedy liczba zakażeń zaczęła się niebezpiecznie zbliżać do 3 tys. przypadków. Kolejny rekord zakażeń padł w ostatni wtorek, 26 lipca, kiedy MZ wskazywało na ponad 5 tys. zakażeń, a w następne dni tygodnia odnotowało średnio ok. 3,5 tys. zachorowań na COVID-19. Wiemy już, jak wygląda raport na sobotę, 30 lipca i ile osób zaraziło się SARS-CoV-2 w ciągu minionej doby.
25131	5	Najnowszy raport o koronawirusie w Polsce: 3687 zakażeń
25131	6	Dzisiejszy wykaz donosi o 3687 zakażeniach koronawirusem przez ostatnie 24 godziny – 581 pacjentów z tego przedziału to osoby, które wcześniej przechodziły już chorobę. Piątkowy raport mówił o 3391 przypadkach, zatem widzimy nieznaczny, jednak niepokojący wzrost letniej fali. Nowy wykaz mówi również o liczbie wykonanych testów (10 814) oraz zleceń na testy POZ (3614), dając możliwość porównania diagnostyki do przedstawionych wyników.
25131	8	Ministerstwo Zdrowia opublikowało także dane na temat tego, jak wykryta ilość zachorowań na COVID-19 rozkłada się w poszczególnych województwach: mazowieckie – 626 przypadków, śląskie – 405, małopolskie – 324, dolnośląskie – 266, wielkopolskie – 244, łódzkie – 231, podkarpackie – 197, pomorskie – 195, zachodniopomorskie – 177, lubelskie – 161, kujawsko-pomorskie – 147, podlaskie – 144, warmińsko-mazurskie – 120, świętokrzyskie – 99, opolskie – 78 oraz lubuskie – 74.
25131	10	Sobotni raport zawiera jeszcze informacje o zgonach. Niestety, zmarło 14 pacjentów, z czego 10 miało choroby współistniejące. Ponadto pojawiło się 7 ozdrowieńców i nikogo nie obowiązuje kwarantanna.
25131	12	Czwarta dawka szczepień przeciwko COVID-19. Ponad 374 tys. zapisów
25131	13	Jak wskazuje minister Adam Niedzielski, od 22 do 28 lipca ponad 374 tys. obywateli zapisało się na czwartą dawkę szczepień dla seniorów 60+ i osób powyżej 12. roku życia z upośledzoną odpornością. Dodatkowo — podano już powyżej 127 tys. preparatów. Jednocześnie ruszyła akcja promująca szczepienia dla wskazanych grup. Ministerstwo Zdrowia wysyła SMS-y zachęcające do rejestracji.
25132	1	Koronawirus. W Wuhan znów lockdown dla milionów obywateli. Wykryto cztery przypadki zakażenia
25132	3	Chiny wciąż nie rezygnują z przyjętej przez partię polityki "zero COVID". Niemal milion mieszkańców przedmieść miasta Wuhan znów objętych zostało lockdownem. Wszystko za sprawą czterech osób, u których wykryto zakażenie koronawirusem.
25132	5	Wuhan, od którego - zgodnie z ustaleniami badaczy - rozpoczęła się pandemia koronawirusa, znów zostało objęte częściowym lockdownem. Wszystko za sprawą wykrycia przypadków bezobjawowego zakażenia koronawirusem u czterech mieszkańców dystryktu Jiangxia, informuje BBC.
25132	7	Chiny. Wuhan znów objęte lockdownem. Wykryto cztery przypadki zakażeń koronawirusem
25132	8	Dwa dni temu w Wuhan, mieście liczącym 12 milionów obywateli, regularne testy wykazały dwa bezobjawowe przypadki zakażenia koronawirusem u mieszkańców dystryktu Jiangxia. W związku z tym obywatelom dystryktu nakazano pozostanie w swoich domach lub mieszkaniach przez trzy kolejne dni. W trakcie weryfikacji kontaktów zakażonych osób władze odkryły dwa kolejne przypadki bezobjawowych zakażeń koronawirusem SARS-CoV-2.
25132	10	Wuhan stało się znane na całym świecie na przełomie 2019 i 2020 roku jako pierwsze miejsce, w którym naukowcy wykryli nowego koronawirusa, a także pierwsze miasto, które zostało poddane surowym restrykcjom związanym z pandemią SARS-CoV-2.
25132	12	Chiny, zadowolone z efektów tych lockdownów, wciąż stosują strategię "zero COVID", która obejmuje masowe testy, a także surowe zasady izolacji i nakładane lokalnie lockdowny. Dzięki temu w tym mocno zaludnionym kraju udaje się utrzymać pandemię w ryzach, a zakażeń i zgonów jest stosunkowo niewiele. Strategia ta odbija się jednak negatywnie zarówno na samych obywatelach, jak i na gospodarce Chin, którą obciążają wprowadzane z dużą częstotliwością i długotrwałe blokady.
25133	1	Joe Biden pokonał koronawirusa. Prezydent USA zakończył ścisłą izolację i wraca do pracy
25133	3	Biały Dom poinformował, że 79-letni prezydent USA Joe Biden nie a już prawie żadnych objawów COVID-19 i dziś wraca do normalnej pracy.
25133	5	W codziennym raporcie na temat stanu zdrowia Joe Bidena, prezydencki lekarz Kevin O’Connor poinformował, że amerykański przywódca zakończył pięciodniową kurację lekiem antywirusowym PAXLOVID, nie ma temperatury i od 36 godzin nie przyjmuje leków przeciwgorączkowych.
25133	7	Objawy choroby niemal całkowicie ustąpiły. - Przeprowadzone wczoraj wieczorem i dzisiaj rano testy antygenowe dały wyniki negatywne - napisał O’Connor dodając, że prezydent USA zakończy dziś pełną izolację, choć przez 10 dni w otoczeniu innych osób będzie profilaktycznie nosił maseczkę.
25133	9	Prezydencki lekarz tłumaczył tę decyzję faktem, że po kuracji PAXLOVIDEM u części pacjentów może dojść do ponownego wykrycia wirusa. Biały Dom zapowiedział, że w najbliższym czasie prezydent USA będzie regularnie poddawany testom na COVID-19.
25133	10	Joe Biden wraca do normalnej pracy i jeszcze dziś wygłosi krótkie przemówienie do Amerykanów.
25134	1	Jest energia, są pingwiny!
25134	3	Niemieckie miasteczko Lübbenau jest położone koło 90 kilometrów na południe od Berlina i 75 kilometrów od granicy z Polską. Jego najnowsza historia nie jest bynajmniej przykładem sukcesu i miasteczko raczej wydaje się akceptować fakt, że najlepsze lata ma już za sobą. Jednak robi to w interesujący i imponujący sposób, między innymi z pomocą pingwinów.
25134	5	Miejscowość liczy blisko 16 tys. mieszkańców i należy geograficznie do regionu Spreewald. Nazwa ta nawiązuje do rzeki Sprewa która, wraz z rozległymi kanałami, przepływa blisko tej miejscowości. Niegdyś, w latach enerdowskich, przemysł energetyczny i duże osiedle mieszkaniowe w centrum niedaleko dworca sprawiły, że w roku 1981 liczba mieszkańców sięgnęła 22 tys. Po upadku socjalistycznego państwa i zamknięciu większości zakładów liczba mieszkańców systematycznie się zmniejszała i w 2021 roku wynosiła jedynie 15 200 osób.
25134	7	Największa elektrownia węglowa na świecie
25134	9	Lübbenau może się poszczycić wielką historią związaną z energetyką węglową; w 1959 roku zbudowano tu największą elektrownię węglową na świecie. Dysponowała ona mocą 1,3 GW i zatrudniała 5000 osób. W latach 90., po przełomie systemowym, postanowiono zamknąć elektrownię, która w warunkach kapitalistycznych uchodziła już za nieopłacalną.
25134	11	Obecnie za dostawy energii w Lübbenau odpowiada firma Stadt- und Überlandwerke GmbH Luckau-Lübbenau (Süll), której głównymi udziałowcami jest miasto Lübbenau i pobliskie gminy. Energia wytwarzana jest głównie w blokach gazowych. W elektrociepłowni Lübbenau zainstalowane są obecnie dwa kotły szczytowe (każdy o mocy cieplnej 20,5 MW) oraz 2 moduły kogeneracyjne (1,2 i 0,8 MWel). Zakład zasilany jest gazem ziemnym grupy H z własnej sieci wysokociśnieniowej.
25134	13	Süll ma sieć przesyłową średniego napięcia, przez którą dystrybuowana jest energia elektryczna oraz własną sieć przesyłającą ciepło miejskie.
25134	15	Na terenie między dworcem kolejowym i położonym na północ od niego osiedlem mieszkalnym mieści się obecnie tzn. “pole energetyczne”, które powstało w ramach kooperacji miasta Lübbenau, szwajcarskiej firmy Repower i firmy Süll. Jest to miejsce dostępne dla wszystkich, na którym można zobaczyć innowacyjne turbiny wiatrowe “Windpillar”. Przy wiatrach powyżej 10 metrów na sekundę turbina jest w stanie wytworzyć 17 250 kWh rocznie. Niemiecki oddział firmy Repower jest od 2010 roku operatorem pobliskiego parku wiatrowego Kittlitz, który powstał na terenie byłej kopalni odkrywkowej o tej samej nazwie.
25134	17	Basen z pingwinami
25134	19	Lübbenau przyciąga turystów niebywałą ofertą. Jest to wspaniały basen wraz z 31 pingwinami. Goście mogą obserwować ptaki przez grube szyby albo brać udział w zajęciach edukacyjnych, które kończą się głaskaniem i karmieniem pingwinów. Jeszcze przed wybuchem pandemii basen z pingwinami odwiedziło ponad 5 milionów gości.
25134	21	Pierwotnie w 2007 roku spółka Spreewaldwelten GmbH przejęła dwa miejskie baseny, z których po wielu remontach powstał dzisiejszy resort wodny. – Spreewaldwelten GmbH należy do miasta Lübbennau oraz miejscowej spółdzielni mieszkaniowej – tłumaczy pani Sabine, która prowadzi zajęcia edukacyjne z pingwinami. Spółdzielnia mieszkaniowa, do której należy ponad 4100 mieszkań w Lübbenau i Altdöbern, w rozmowie z Biznesalert WIS potwierdziła fakt, że jest udziałowcem Spreewalswelten Gmbh.
25134	23	W raporcie bilansowym z 2019 roku Spreewaldwelten została wymieniona jako szczególnie dochodowa spółka tej firmy, która ze względu na wysoką liczbę gości oraz zakończenie budowy hotelu, który należy do kompleksu z basenem, zaskoczyła pozytywnie matkę firmę, generując zyski. Rentowność basenu i powiązanych z nią restauracji oraz hotelu potwierdziła w rozmowie z BiznesAlert.pl także osoba prowadząca zajęcia edukacyjne. Spółka Spreewaldwelten jest nadal dochodowa i finansuje się z środków własnych, mimo że ogrzewanie wody w basenie jest niebywale energochłonne. W przypadku hodowli pingwinów dochodzą także koszty chłodzenia pokarmu dla tych zwierząt – mrożone ryby przechowywane są w wielkiej lodówce.
25134	25	Na pytanie redakcji odnośnie do wysokich kosztów energii ani spółka Spreewaldwelten GmbH, ani spółdzielnia mieszkaniowa WiS, ani miejscowy dostawca energii Süll nie udzieliły odpowiedzi.
25134	27	W Niemczech wiele basenów zdecydowało się, w obliczu wysokich cen gazu i ewentualnego braku tego surowca, na obniżenie temperatury wody. Na przykład w Stuttgarcie temperatura wody do już 26 stopni, a nie 28, zaś w Detmold jest to nawet 24 stopnie. Inaczej jest w Monachium, gdzie baseny stawiają na geotermię. Tam można się nadal pławić w ciepełku.25135	1	Wykop polski
25135	3	W Polsce nie jest źle, jest rewelacyjnie źle. PiS przekopało się przez Mierzeję Wiślaną do kolejnego sukcesu. Nie należy pogłębiać tematu, tak jak wykonawca nie pogłębił kanału, więc zamiast statków będą tam pływać kajaki.
25135	5	Inwestycja polityczno-strategiczna, zdaniem pisowców wręcz militarna, zamieniła się w turystyczną. Łatwiej zwiedzać okolice żaglówką niż łodzią podwodną. Barki miały nam kanałem transportować bolszewicki węgiel. Teraz będzie można przewozić powietrze w dobrze napompowanych materacach. Stanisław Tym, kaowiec z "Rejsu", płynął statkiem po Wiśle. Na swoje obchodzone właśnie 85. urodziny może popłynąć dużo dalej, przez Mierzeję Wiślaną w nowy, nie mniej absurdalny rejs. O ile przekopu nie zasypią saperkami Rosjanie, mszcząc się za bayraktara Sierakowskiego. Póki co pisowski sukces będzie drenował ziemię ojczystą, łącząc kanał z CPK. I nie będzie to sieć kanalastych rowów melioracyjnych, z przesiadką we Włoszczowie, bo Polska nie jest niestety zmeliorowana, tylko przez PiS zaorana. Dzieło wieńczy rajd Kaczyńskiego po kraju. Prezes chwali się kanałem i opowiada o wrogu torpedującym CPK. Zapowiada powstanie lotniska w Baranowie, jakby wznosił twierdzę przeciw osaczającym Polskę zdrajcom. Łatwiej byłoby mu w Modlinie, twierdza już tam jest, teren przygotowany pod poszerzenie lotniska, nikt nie protestuje, a gmina czeka na inwestycję. Problem, że może obiecano Baranów Chińczykom i naszą kolej, do której podepną transsyberyjską. Polska idealnie się nadaje nie na centralny europejski port komunikacyjny, tylko na centralny magazyn przerzutowy chińskiego badziewia. Prawdopodobnie to jej historyczne przeznaczenie pod rządami debili.25136	1	Dzień po dniu – gospodarczy tygodnik z przymrużeniem oka // 24-30 czerwca
25136	3	W tym śmiałym zestawieniu pokazujemy najważniejsze wydarzenia mijającego tygodnia. Będzie trochę o nowych technologiach w motoryzacji oraz o kanapkowej inflacji. Zaczynamy!
25136	5	Piątek 24 czerwca
25136	7	Nowe technologie, stare problemy
25136	9	Znany japoński producent aut wstrzymał sprzedaż jednego z supernowoczesnych modeli samochodów elektrycznych – czytamy na portalu „Money.pl”. Tym, którzy już go kupili zaleca niekorzystanie z auta. Fabryczne usterki aut nie są oczywiście żadną sensacją, ale nas zainteresował powód wycofania aut ze sprzedaży. Żadne tam usterki chipów, czy błędy w oprogramowaniu. Afera wynikła z powodu problemów ze śrubami mocującymi koła – mogą one odpaść podczas jazdy. Nie wiemy w jaki sposób problem zostanie rozwiązany, ale jesteśmy pewni, że inżynierowie odpowiedzialni za konstrukcję będą mieć mocno dokręconą śrubę.
25136	12	Weekend 25-26 czerwca
25136	14	Gigantyczny samolot na razie nie lata
25136	16	Światowe media i social media szeroko komentują się film, prezentujący wizję gigantycznego samolotu – hotelu przyszłości. Film opublikował jemeński popularyzator nauki. Samolot mógłby zabrać na pokład 5 tysięcy gości, którzy korzystaliby z basenów, supermarketów, kin i teatrów. Napędzany przez 20 silników powietrzny hotel nie musiałby lądować przez kilka lat, bo wizja zakłada, że napędzany byłby energią nuklearną. Mamy wątpliwości co do możliwości realizacji tej wizji. Cały ten news przypomina nam trochę tekst ze starej audycji satyrycznej radiowej Trójki: „Wiadomości z kraju: Grupa inżynierów skonstruowała jednokołowy samochód. Na razie samochód nie jeździ”
25136	19	Poniedziałek 27 czerwca
25136	21	Z etyką na bakier
25136	23	To może być mocny kandydat do tytułu „wpadka roku”. Jedna z „Wielkiej Czwórki” firm doradczych ma zapłacić w USA (w wyniku ugody) 100 mln dolarów kary. Dlaczego? Wyszło na jaw, że pracownicy firmy – w tym kandydaci na audytorów – ściągali na egzaminach (a dokładniej – udostępniali sobie wzajemnie klucze do odpowiedzi). Pół biedy, że ściągali. Gorzej, że niezbyt uczciwe praktyki miały miejsce w trakcie egzaminów z … etyki zawodowej. Czyli dość pożądanej cechy u niezależnych audytorów. Chociaż z drugiej strony, w czasach pędu za karierą nic nas nie zdziwi. Chyba, że będzie to ściąganie na egzaminie praktycznym na prawo jazdy.
25136	26	Wtorek 28 czerwca
25136	28	10 lat i dogrywka
25136	30	Nie widać końca ciągnącej się od wielu lat sprawy Warszawskiej Grupy Inwestycyjnej. Proces, który dotyczy spowodowania strat w wysokości 250 mln zł (zainwestowanych przez blisko 1,2 tys osób), trwał ponad 10 lat. Zakończył się uniewinnieniem w 2020 roku szefów WGI. Teraz rozpocznie się na nowo, bo Sąd Apelacyjny uchylił wyrok – informują media. Choć sprawa nie jest zabawna ani dla oskarżonych ani pokrzywdzonych, to trudno nie odnieść wrażenia, że praca wymiaru sprawiedliwości w tym przypadku przypomina skecz Monty Pythona z olimpijskim finałem zabawy w chowanego. Po tym jak dwaj zawodnicy osiągnęli ten sam czas – ponad 11 lat – w poszukiwaniu rywala sędziowie uznali, że jest remis i zarządzili dogrywkę.
25136	33	Środa 29 czerwca
25136	35	UOKiK karze niesfornych influencerów
25136	37	UOKiK nałożył kary (od kilku do kilkudziesięciu tysięcy złotych) na kilku znanych influencerów za „brak współpracy z urzędem”. Wyjaśnijmy, że chodzi tutaj o prowadzone przez UOKiK postępowanie dotyczące m.in. prawidłowego oznaczania przez nich treści reklamowych w umieszczanych w Internecie materiałach. Jak informuje UOKiK, ukarane osoby nie chciały udzielić informacji albo dostarczyć żądanych dokumentów. Bardziej ciekawa od samej decyzji UOKiK jest reakcja internautów. Powiedzmy, że daleka od współczucia. Z komentarzy jasno wynika, że influencer w oczach użytkowników Internetu to ktoś, kogo nikt nie lubi, ale każdy chciałby nim zostać.
25136	40	Czwartek 30 czerwca
25136	42	Kanapkowa inflacja
25136	44	Polak musi obecnie pracować ponad godzinę, żeby zjeść w McDonaldzie Big Maca – informuje Money.pl powołując się na analizy MoneyTransfers.com. Dziesięć lat temu w Warszawie cena Big Maca była równowartością 36 minut pracy. W efekcie, Polska znajduje się w jedenastce krajów, w których kanapka jest najdroższa. Jak sobie radzić z tą drożyną? Jak wiemy, doskonałą radą w kwestii ilości spożywanego mięsa przez mniej zamożnych Polaków służy właściciel Comarchu.
25136	47	Plus tygodnia
25136	49	Optymiści żyją średnio dłużej od pesymistów – to wniosek z badań ponad 160 tysięcy kobiet przeprowadzonych przez jedną z amerykańskich uczelni. To pocieszająca wiadomość. Czekamy teraz na badania, z których wyjdzie, że bogaci żyją dłużej niż biedni.
25136	51	Minus tygodnia
25136	53	Wenecja ma dość jednodniowych turystów zapychających ulice zabytkowego miasta i – co gorsza – niedających zarobić hotelarzom. Zamierza ponoć wprowadzić opłatę dla tej kategorii odwiedzających. Lepszym sposobem byłoby najpierw dogadanie się na zmianę tytułów z autorami przewodników, z których większość to „Wenecja w jeden dzień”.
25137	1	Dzień po dniu – gospodarczy tygodnik z przymrużeniem oka, 20-26 maja
25137	3	W tym śmiałym zestawieniu pokazujemy najważniejsze wydarzenia mijającego tygodnia. Będzie trochę o eksportowym sukcesie branży polskiej stolarki budowlanej, a także o urzędniczych nagrodach za Polski Ład …
25137	6	Piątek 20 maja
25137	8	Kto w porę daje, dwa razy daje
25137	10	Wygląda na to, że nie tylko system podatkowy będzie zmieniany dwa razy w roku. Rząd rozważa podwójną podwyżkę płacy minimalnej w 2023 roku – w styczniu do 3350 zł w, a od lipca do 3500 zł. Nie chcemy wywoływać wilka z lasu i przypominać, że w 2019 rządząca partia zapowiadała podwyżkę płacy minimalnej do końca 2023 roku do poziomu 4000 zł. Jak widać walka z inflacją idzie pełną parą.
25137	13	Weekend 21-22 maja
25137	15	Przed debatą o klimacie swoje trzeba odstać
25137	17	W Davos rozpoczęło się Światowe Forum Ekonomiczne. W przekazie medialnym dominującym tematem były oczywiście skutki wojny na Ukrainie. Warto jednak przypomnieć, że głównymi wątkami forum miały być m.in. odbudowa po pandemii i przeciwdziałanie zmianom klimatycznym. Trochę kontrowersji wzbudziło podejście uczestników szczególnie do tego drugiego tematu. W internecie pojawiły bowiem się zdjęcia stojących w ogromnym korku aut zmierzających do szwajcarskiego kurortu. Pasażerowie tych aut po dotarciu do celu zapewne z wielką werwą dyskutowali na temat ograniczania wykorzystania paliw kopalnych.
25137	20	Poniedziałek 23 maja
25137	22	Kosztowne błędy
25137	24	Urzędnicy resortu finansów otrzymali nagrody za przygotowanie Polskiego Ładu – informuje Gazeta Wyborcza. Jeden z polityków celnie to skomentował: – za błędy się płaci.
25137	27	Wtorek 24 maja
25137	29	Ile na setkę?
25137	31	Rosnące ceny paliwa stają się zmorą kierowców. Chyba na pocieszenie, że „inni mają gorzej” Money.pl opublikowało artykuł na temat kosztów tankowania samolotów. Na przykład zatankowanie pod korek takiego Airbusa kosztuje ponad 200 tys. złotych bo samolot zabiera 23 tys. litrów paliwa. Dodamy tylko, że czołg pali nawet 500 litrów paliwa na 100 kilometrów. A kontenerowiec to na setkę pali 20 ton. Tylko jaka z tego pociecha.
25137	34	Środa 25 maja
25137	36	Kwiaty z poślizgiem
25137	38	Można się spóźniać z wieloma rzeczami ale wręczyć kwiaty kilka dni np. po ważnym jubileuszu to bardzo ciężka i mogąca mieć wiele nieprzyjemnych konsekwencji wpadka. Dlatego nie może liczyć na wiele współczucia jedna z firm zajmujących się dostarczeniem kwiatów, która trafiła pod lupę UOKiK. Jej klienci skarżyli się, że nie dostarcza na czas (albo wcale) zamówionych na ważne święta kwiatów. Co więcej w regulaminie sprzedaży firma umieściła ponoć klauzulę, która w niektórych sytuacjach zdejmuje z niej odpowiedzialność za niedostarczenie na czas kwiatów. UOKiK uznał, że jest to niedozwolone. I słusznie. Dać kwiaty dzień po terminie – to czasem gorzej niż wcale ich nie dać.
25137	41	Czwartek 26 maja
25137	43	Polskie nakłady na innowacyjność wystarczyłyby Samsungowi na waciki
25137	45	Sporo mówi się w Polsce o konieczności zwiększenia na nakładów na innowacyjność. W 2020 na badania i rozwój wydano w naszym kraju 32 mld złotych a w komunikatach na ten temat podkreślano się z dumą, że w ciągu 10 lat zanotowano w naszym kraju ponad dziesięciokrotny wzrost. Cieszmy się oczywiście z takiej wysokiej dynamiki ale jak kubeł zimnej wody działają na nas informacje, jak ta, którą ogłosiła Grupa Samsung. Do 2026 roku planuje zwiększyć nakłady na inwestycje w półprzewodniki oraz biotechnologię do poziomu około 360 miliardów dolarów…
25137	48	Plus tygodnia
25137	50	Wchodzimy do świata drzwiami i oknami. Polski Instytut Ekonomiczny pisze o sukcesach polskiej branży stolarki budowlanej. Udział całej branży w światowym eksporcie tego typu wyrobów wyniósł 16,1 proc. Naszą specjalnością są m.in. okna – w 2021 r. Polska była światowym liderem w eksporcie okien z tworzyw sztucznych oraz drewnianych osiągając odpowiednio 36,2 proc. i 28 proc. udział w światowym eksporcie. Ponadto była wiceliderem – po Chinach – w eksporcie aluminiowych okien i drzwi z udziałem 9,2 proc. oraz trzecim, po Chinach i Brazylii, eksporterem drzwi z drewna z udziałem 8,3 proc.
25137	53	Minus tygodnia
25137	55	Minister aktywów państwowych obiecuje, że Polacy będą zarabiać tyle, co Niemcy. Przypomnimy tylko, że w 2019 r. firma Grand Thorton obliczyła, że z niemieckimi zarobkami zrównamy się za 50 lat. Niektórzy ekonomiści mówią o kilkunastu latach – zakładając obecne tempo wzrostu. Pytanie tylko – ile wtedy zarabiać będą Niemcy?
25138	1	Dzień po dniu – gospodarczy tygodnik z przymrużeniem oka
25138	3	„Dzień po dniu” to cykl, w którym pokazujemy Wam najważniejsze wydarzenia mijającego tygodnia. Będzie trochę o zmianach podatkowych czy podatku cukrowym. I przyznajemy, to nie jest obiektywne zestawienie.
25138	6	1 stycznia
25138	8	Lubimy sobie postrzelać
25138	10	„Uwielbiam zapach napalmu o poranku” – mówił William 'Bill’ Kilgore, jeden z bohaterów słynnego „Czasu Apokalipsy”. Podpułkownik dobrze czułby się również w sylwestrowy wieczór (i kilka kolejnych dni) w Polsce, gdzie po corocznym pokazie sztucznych ogni, w powietrzu przez dłuższy czas unosi się swąd spalonych fajerwerków. Pandemia nie pandemia – wielu Polaków (pomijając właścicieli zwierząt) uwielbia sylwestrową kanonadę. Widać to również na unijnych statystykach. Zgodnie z nimi w 2019 do Polski trafiło w ramach importu spoza UE 11 tysięcy ton fajerwerków. Liderem są Niemcy, które sprowadziły aż 38 tysięcy ton.
25138	12	Weekend 2-3 stycznia
25138	14	Nie jest dobrze
25138	16	Ministerstwo finansów opublikowało na swoich stronach informację na temat zmian podatkowych w 2021 roku. Jak wiemy, oprócz kilku korzystnych, w tym roku weszło w życie kilka nowych rozwiązań, które – mówiąc oględnie – nie są przyjazne biznesowi. Dział komunikacji ministerstwa robi wszystko aby nie nazywać rzeczy po imieniu. Pisząc o opodatkowaniu CIT spółek komandytowych używa wyrażenia „przepisy uszczelniające”. A informując o wprowadzeniu podatku handlowego przekonuje, że ten podatek wcale nie jest nowy, bo został wprowadzony już kilka lat temu ale odwlekano tylko jego wejście w życie. Swoją drogą – racja. Tyle, że ta ekwilibrystyka słowna, której celem jest unikanie za wszelką cenę wyrażeń „nowe podatki” przypomina trochę dylematy pewnego kierownika domu kultury z czasów PRL-u. Miał on zorganizować koncert punkowego zespołu. Niestety, zgodnie z ówczesną punkową stylistyką, zespół miał wulgarną nazwę „Prze…..e”. Sprytny kierownik wybrnął jednak z tej niezręcznej sytuacji i na afiszu napisał, że grać będzie zespół „Nie jest dobrze”.
25138	20	Poniedziałek 4 stycznia
25138	22	Nie tylko cukier szkodzi zdrowiu
25138	24	„Nie widzę w tym nic złego. Cukier jest niezdrowy, dlatego powinien być objęty większym podatkiem” – powiedział premier Mateusz Morawiecki pytany o wprowadzony od stycznia podatek od niektórych produktów zawierających cukier. Jak wiemy, spowodował on m.in. gwałtowny wzrost cen napojów słodzonych. Niektórzy producenci już kombinują ze zmniejszaniem objętości butelek po to, aby konsumentów nie raziły tak mocno wyższe ceny na sklepowych półkach. Komentatorzy podkreślają, że polski podatek cukrowy jest wyjątkowo wysoki (trzeci najwyższy w Europie, po Wielkiej Brytanii i Irlandii) i że wcale nie przyczynił się w innych krajach do zmniejszenia problemu np. otyłości.  Idąc tym tropem należy się spodziewać opodatkowania chipsów, mielonki, pieczywa, kawy, margaryny oraz wielu innych produktów, które w popularnych poradnikach zdrowia opisywane są jako mające niekorzystny wpływ na organizm. Takie pomysły zresztą pojawiły się kilka lat temu. Premierowi można tylko przypomnieć, że zdaniem niektórych, najbardziej niekorzystny dla zdrowia jest stres. A mogą go wywołać m.in. rosnące podatki i ceny w sklepach. Tylko jak go opodatkować?
25138	28	Wtorek 5 stycznia
25138	30	W Dzienniku Urzędowym UE co masz zrobić dzisiaj, zrób wczoraj
25138	32	„Prokrastynacja jest wynikiem rywalizacji między układem limbicznym a korą przedczołową” – tak w naukowy sposób opisuje się znaną wielu osobom cechę polegającą na odkładaniu zrobienia czegoś na później, często na ostatnią chwilę. Niektórzy próbują z niej żartować mówiąc – co masz zrobić dzisiaj zrób pojutrze – będziesz miał dwa dni wolnego. Ale nie zawsze jest do śmiechu. Cecha szczególnie dokuczliwa jest w przypadku składania ofert w przetargach publicznych. Wielu wykonawców robi to nawet na kilka minut przed wyznaczonym terminem co jest przyczyną ogromnych stresów. Tym razem to nie spóźnialscy oferenci ale zamawiający wpadli w sidła prokrastynacji. Wszystko przez wprowadzone od nowego roku zmiany w Prawie zamówień publicznych. Jak informuje „Dziennik Gazeta Prawna” prawie 300 dużych postępowań może być prowadzonych niezgodnie z prawem. Dlaczego? Zamawiający – wśród których było zapewne wiele urzędów – którzy chcieli zdążyć przed wejściem w życie nowych przepisów i realizować zamówienia według dotychczasowych zasad, w niektórych przypadkach ogłosili postępowania 31 grudnia. Zatarli ręce i poszli na Sylwestra. Problem w tym – jak informuje dziennik – że w przypadku zamówień powyżej tzw. progów UE – decyduje nie data przesłania ogłoszenia do Dziennika Urzędowego UE, tylko termin jego publikacji. A ta może mieć miejsce kilka dni później. Tak właśnie było tym razem. Efekt jest taki, że zamówienia zgłoszone pod koniec nowego roku zostały opublikowane w styczniu i teoretycznie powinny być realizowane według nowych przepisów. To dobra lekcja dla tych, którym wydaje się, że potrafią przechytrzyć system.
25138	36	Środa 6 stycznia
25138	37	Lepiej mniej niż więcej
25138	38	Polska Agencja Rozwoju Przedsiębiorczości pochwaliła się ubiegłoroczną aktywnością swojej infolinii. W 2020 roku za jej pośrednictwem (telefon, e-mail, chat) przeprowadzono ponad 100 tysięcy konsultacji. Czego najczęściej dotyczyły konsultacje? Nie do końca wiadomo. Z informacji PARP wynika, że z infolinią kontaktowali się m.in przedsiębiorcy, którzy poszukują możliwości sfinansowania swoich pomysłów. To jasna strona medalu. Wiadomo jednak, że duża cześć telefonów do PARP to prośby o wyjaśnienia skomplikowanych mechanizmów np. rozliczania grantów w ramach programów UE. Doceniamy wysiłek i zaangażowanie konsultantów obsługujących infolinie państwowych instytucji jak PARP, ZUS, czy Krajowa Administracja Skarbowa. Mają oni naprawdę niewdzięczną pracę. Ale bardziej ostrożnie podchodzilibyśmy do chwalenia się ogromną liczbą udzielanych konsultacji. Owszem, za pośrednictwem infolinii udziela się wielu cennych informacji, ale jej intensywna praca a często przeciążenie wynika również – a może przede wszystkim – z niejasnych przepisów, które trzeba wyjaśniać setkom tysięcy przedsiębiorców.
25138	42	Czwartek 7 stycznia
25138	44	Komputer do wszystkiego
25138	46	Co prawda to informacja w mediach branżowych pojawiła się już pod koniec roku, ale w mediach ekonomicznych przewijała się jeszcze na początku stycznia więc ją odnotowujemy, ponieważ pokazuje ważny, nowy trend w projektowaniu komputerów. Znany fastfood wraz z producentem obudów do pecetów stworzył komputer w kształcie kubełka na kurczaki. Kubełko-komputer wyposażony jest w funkcję podgrzewania. Pozwala to cieszyć się ciepłym posiłkiem bez konieczności wychodzenia do kuchni. Pomysł ma niewiele ma wspólnego z promowaniem zdrowego i aktywnego trybu życia, ale wielu graczy i miłośników amerykańskich kurczaków będzie zachwyconych.
25138	52	Plus tygodnia
25138	54	Ministerstwo Przedsiębiorczości Rozwoju i Technologii ogłosiło rozpoczęcie prac nad nową Polityką Przemysłową Polski. Jej celem jest m.in. „rozwój rodzimego przemysłu i zwiększenie jego innowacyjności, a także zwiększenie odporności gospodarki na wstrząsy, takie jak światowa pandemia”. Pomysł jest dobry a dotychczasowe informacje wskazują, że nowa polityka będzie uwzględniać wiele postulatów KIG, zgłoszonych jeszcze na początku pandemii a dotyczących m.in. uniezależniania się od dostawców z Azji czy mocniejszego włączenia polskich firm w globalne łańcuchy dostaw.
25138	58	Minus tygodnia
25138	60	Pojawiły się ponoć ogłoszenia (informuje o tym poznańska „Gazeta Wyborcza”), w których oferowane są negatywne wyniki testu na obecność koronawirusa. W dodatku są tańsze niż „prawdziwe” testy. To usługa z tego samego gatunku co pojawiające się wcześniej ogłoszenia osób zakażonych, które za opłatą gotowe były zgłosić dowolną osobę do sanepidu jaką tą, z którą miały kontakt. Czyli załatwiały kwarantannę i zwolnienie z pracy. Mamy opinię przedsiębiorczego narodu, ale są pewne granice.25139	1	Dzień po dniu – gospodarczy tygodnik z przymrużeniem oka, 13-19 maja
25139	3	W tym śmiałym zestawieniu pokazujemy najważniejsze wydarzenia mijającego tygodnia. Będzie trochę o polskiej potędze w eksporcie dużego AGD, a także o pilotażowym programie wypłacania tzw. bezwarunkowego dochodu podstawowego, do uruchomienia którego brakuje tylko … płatnika
25139	5	Dzień po dniu – gospodarczy tygodnik z przymrużeniem oka, 13-19 maja
25139	7	Piątek 13 maja
25139	9	Mniejsza torba, większy bochen
25139	11	W kraju wrze. Money.pl opisuje poważny problem rosnących cen pieczywa, który zaczyna odbijać się na małych piekarniach, które do tej pory konkurowały jakością z ofertę supermarketów. Artykuł spotkał się z żywą reakcją internautów. Jeden z nich pisze o sytuacji w jego ulubionej piekarni : „Chleb kosztuje 14,00 zł., ale został zmniejszony choć sprzedawczynie twierdzą, że jest taka sama waga. Ponieważ zawsze biorę tę samą torbę, do której dawniej chleb ledwo się mieścił a nawet wystawał z torby, tak teraz chleb zajmuje połowę torby”. Komentarz może być wskazówką dla sprzedawców, żeby nie zmniejszali rozmiarów bochenków bo klienci szybko się zorientują. Sposobem może być dawanie mniejszych toreb – bochenki będą sprawiały wrażenie coraz większych.
25139	13	Weekend 14-15 maja
25139	15	Wyjazd służbowy pełen zasadzek
25139	17	Jeden z dzienników gospodarczych radzi „Jak ustrzec się cyberataku na wyjeździe służbowym”. Nie będziemy zdradzać treści artykułu ale też mamy prostą radę – najlepiej po ciężkim dniu pracy zostać w hotelu, a jeśli już kusi, żeby gdzieś wyjść, to najlepiej zostawić w pokoju torbę z laptopem. I służbową kartę.
25139	21	Poniedziałek 16 maja
25139	23	Tlen i azot za ponad 700 milinów
25139	25	Aż 760 mln zł. będzie kosztować nowa inwestycja Orlenu. To nie technologia „małego atomu”, czy jakaś supernowoczesna instalacja do przetwarzania ropy. Tyle pieniędzy będzie kosztować postawienie wytwórni… tlenu i azotu. Złośliwi, którzy nie wiedzą, że przemysłowa produkcja tych gazów wymaga odpowiednich technologii i nakładów, pytają kiedy koncern wybuduje np. za miliard złotych wytwórnię wody.
25139	29	Wtorek 17 maja
25139	31	Kto zapłaci za bezwarunkowy dochód
25139	33	W mediach sensacja – Polska ma dołączyć do grona państw, w których testuje się najnowocześniejsze, lewicowe programy społeczne. Na Warmii i Mazurach ruszy pilotażowy program wypłacania tzw. bezwarunkowego dochodu podstawowego dla kilku tysięcy mieszkańców. W ciągu dwóch lat mają otrzymywać „za darmo” 1300 zł. miesięcznie. Kilka dni po pierwszej publikacji okazało się jednak, że do startu programu jeszcze długa droga. Powód? Nikt nie pali się do dawania pieniędzy na jego realizację.
25139	37	Środa 18 maja
25139	39	Kryzys z powodu kawałka ziemniaka
25139	41	Na Tajwanie poruszenie, bo w tamtejszych restauracjach McDonalds brakuje frytek. To efekt zakłóceń w dostawach i zaopatrzeniu. Przypomnimy, że kilka miesięcy temu z podobnym problemem borykała się m.in. Japonia. Sytuacja była na tyle poważna, że do awaryjnego transportu surowca do produkcji frytek użyto Boeingów 747. Ciekawe, jak problem będzie rozwiązany na Tajwanie. Patrząc na wagę, jaką przywiązują do opisywanego powyżej problemu światowe media gospodarcze, nie zdziwilibyśmy się gdyby Tajwan nie poszedł dalej niż Japonia i do jego rozwiązania nie użył amerykańskich lotniskowców.
25139	45	Czwartek 19 maja
25139	47	Na Sardynii tęsknią za bogatymi Rosjanami
25139	49	Mieszkańcy Sardynii tęsknią za bogatymi Rosjanami – pisze Money.pl powołując się „Washington Post”. Sankcje UE przeciwko rosyjskim oligarchom spowodowały bowiem, że setki pracowników na włoskiej Sardynii pozostało bez pracy i bez możliwości przyjmowania sutych napiwków. Wcale się nie dziwimy. Bogaty Rosjanin – jak udowadnia przytoczona poniżej anegdota – swoją hojnością może rozwiązać wiele lokalnych problemów. Otóż: „do małego hotelu przybył bogaty Rosjanin, recepcjoniście zostawił 50 euro zastrzegając, że rozejrzy się po obiekcie i jeśli mu się spodoba, to zostanie a jeśli nie, to zabierze swoje pieniądze. Podczas gdy gość zwiedzał hotel, recepcjonista zabrał otrzymane przed chwilą 50 euro i pobiegł do piekarza, któremu winien był dokładnie taką samą kwotę. Piekarz przyjął pieniądze, po czym szubko udał się do młynarza, u którego miał dług – też 50 euro. Młynarz z zadowoleniem schował pieniądze do kieszeni, ale przypomniał sobie, że ma 50 euro długu u taksówkarza. Zadzwonił więc po niego i zwrócił dług. Taksówkarz wziął pieniądze i udał się pośpiesznie do  hotelu – tego samego, który właśnie oglądał bogaty Rosjanin. W hotelu taksówkarz spotkał recepcjonistę i wręczył mu 50 euro, które był winien za niedawny nocleg w hotelu. Recepcjonista wziął do ręki pieniądze – w tym momencie pojawił się bogaty Rosjanin, który wyciągnął mu z ręki 50 euro mówiąc, że hotel jednak mu nie odpowiada i zabiera swoje pieniądze. Rosjanin wyjechał z miasta a wszyscy byli zadowoleni bo dzięki niemu pospłacali swoje długi.”
25139	53	Plus tygodnia
25139	55	Chłodzimy i utrzymujemy w czystości cały świat. Polska wyprzedziła Niemcy i jest europejskim liderem w eksporcie tzw. dużego AGD. Jak pisze Polski Instytut Ekonomiczny, w 2021 r. Polska utrzymała pozycję europejskiego lidera w produkcji AGD. Wyprzedziła też Niemcy i awansowała na drugą, po Chinach, pozycję na liście globalnych eksporterów. W ubiegłym roku fabryki wyprodukowały rekordową liczbę, tj. 27,2 mln sztuk dużego AGD, co stanowiło aż 39 proc. produkcji tego typu sprzętu w UE.
25139	59	Minus tygodnia
25139	61	Powraca pomysł, żeby strażnicy miejscy mogli wlepiać mandaty za niewydanie paragonu. Wydaje nam się, że Straż Miejska ma wiele innych ważnych obowiązków, którymi mogłaby się zająć, zamiast polować na niewydane paragony.25142	1	DUCH BOJOWY
25142	3	Znajomy podesłał taką grafikę. Krąży w necie. Autor Sadan Vague. Artysta z Ukrainy. Daję ją tutaj, bo ta świnia dobrze oddaje ducha bojowego ruskiej armii. Nachapać się i nakraść, oto idea "bohaterskiego" żołnierza Armii Czerwonej.
25142	5	Jest w rosyjskim języku pojęcie rzeczy "trofiejnej" czyli zdobytej. Coś, co jest ukradzione ofiarom wojny, zabrane wrogom, jest trofiejne, czyli jakby moralnie usprawiedliwione, zabranej "uczciwie". Zdobycz to oczywiście nie zwykła kradzież, ale kradzież sprawiedliwa, należna.
25142	7	Czasy się zmieniają, w okresie II wojny światowej, to były głównie rowery i zegarki. Dziś to są komputery i urządzenia AGD. Dla mikserów kuchennych, laptopów i tosterów zabijają ludzi i niszczą miasta. Podobno, gdy rosyjscy żołnierze opanowali Buczę, nie mogli wyjść z podziwu, że w mieszkaniach Ukraińców są laptopy i...nutella. To było dla nich symbolem wielkich luksusów.
25142	9	Felietonista Krzysztof Varga kąśliwie zażartował, że być może Zachód powinien pchać te dobra luksusowe, jakimi są miksery kuchenne, tablety czy skutery na tereny dalekiej Rosji, Buriacji oraz Syberii, może wówczas wojny by nie było. Napchany tosterami i nutellą rosyjski żołnierz już tak ochoczo by nie walczył. To oczywiście tylko złośliwa satyra, bo decyduje Putin, a nie szeregowi, a ten ma już inne, szersze horyzonty pazerności.
25142	11	Ekipie Putina chodzi o złote sedesy i jachty, diamentowe jacuzzi i pałace. Dlatego wojna będzie trwać, a kradzieże żołnierzyków się rozwijać jak dywan. Niestety.
25144	1	Studium Zielonego Szaleństwa
25144	3	Tak sobie dziś siedzę w biurze, symulując działania pracopodobne. Radio w tle, a w nim leci refren pewnej piosenki “Więc chodź, pomaluj mój świat, Na żółto i na niebiesko…” i zaczynam się zastanawiać, czy to jeszcze Polska czy już Ukr…
25144	5	Z tych rozmyślań wyrywa mnie jednak wujek Facebook, który podpowiada, że dziś na rzeszowskim rynku ma miejsce kolejny protest mieszkańców. Protest “wobec zagospodarowaniu przestrzennemu terenów zielonych w Rzeszowie” uściślając.
25144	7	Doskonała wiadomość dla każdego, kto liczy na ciekawe przedstawienia.
25144	9	W końcu ostatnio, kiedy nasz prezydent chciał porozmawiać z mieszkańcami o tym jakże wspaniałym i całkowicie pozbawionym poronionych pomysłów studium dla miasta Rzeszowa, został wręcz zakrzyczany. Tak przy okazji, można mu pogratulować towarzystwa, które bardzo szybko się ewakuowało z jego otoczenia, jak tylko okazało się, że ludzie nie przyszli tam bić pokłonów przed Majestatem Urzędu. Anyway, protest pod oknami jego ratusza na pewno Prezydenta ucieszy – w końcu warto być blisko z wyborcami.
25144	11	Obecny kształt studium prędzej doprowadzi do wojny domowej (rzeszowej?) pomiędzy mieszkańcami, urzędnikami i deweloperami, ale jestem coś mi się wydaje, że ktoś w Ratuszu stwierdził, że czas na emeryturę – i zaproponował wypuścić to co mają w takiej formie. Ale to nie takie głupie, ludzie pokrzyczą czego nie chcą, eksperci zaangażowani przez organizacje za darmoszkę poprawią błędy i wtedy odpowiednie osoby to zbiorą do kupy (jakiejś kupy na pewno) i voilà! Poprzez próbę ognia dostaniemy gotowe rozwiązania! A wyborcy teraz pokrzyczą, a za rok mało kto będzie pamiętał o co był ten cały krzyk.
25144	13	Proszę Państwa tak
25144	15	No chyba, że po drodze coś jeszcze może się “wykrzaczyć” z planami zagospodarowania naszego wspaniałego Miasta. Ale to niemożliwe, prawda?
25144	17	Tak więc studium oraz cały raban z nim związany to na pewno nie jest taki prezent, na jaki liczył Konrad Fijołek na rocznicę wybrania go prezydentem Rzeszowa. A to już 13-ego czerwca. No chociaż po drodze są jeszcze kultURalia – będzie można pokazać się towarzystwie młodych, energicznych ludzi. Każdy “matentingowiec” powie, że to ociepla wizerunek.
25144	19	Może nie tak, jak chodzenie w dresach do Parlamentu Europejskiego, ale zawsze to coś.
25144	21	Chociaż prognozy pokazują na inaugurację kultURaliów burze. To może jednak trochę nie pyknąć. No ale dla samych studentów to nie będzie problem, chociaż się umyją młodość potrafi góry przenosić.
25144	23	Ania sprawdziła pogodę na złej stronie. W Dubaju jednak rzadko pada.
25144	25	A tak z troszkę innej czapy (nie ma to jak felieton, w którym można bredzić o wszystkim i niczym) – bardzo szanuję strony z prognozami pogody, bo – przeciwieństwie do wszystkich innych, zwłaszcza tych z informacjami – nie kradną sobie nawzajem contenu. Na różnych stronach zawsze jest różna pogoda.
25144	27	Zwyczajowo na koniec zostawiam sobie optymistyczne kąski. Jeśli jeszcze jakoś nie słyszeliście, to jakiś kolejny geniusz “matentingu” wymyślił 500 plus dla małżeństw. Dobrze wiedzieć, że za 37 lat będzie na mnie czekać parę stówek ekstra (których wartość do tego czasu spadnie do okolic gumy-kulki). A z zupełnie nie powiązanych wiadomości, chodzą słuchy (Jak słuchy mogą chodzić? Pytanie do filozofów i mojego psychiatry) że na niektórych stacjach benzynowych ustawiane są pylony cenowe z czterema miejscami na ceny. Nie rozumiem, czemu ceny paliw będą podawane z dokładnością do 3 miejsc po przecinku.
25144	29	No ale jak donosi TVP Info, w państwie norweskim źle się dzieje, bo benzyna jest po 13 PLN/litr. Mam nadzieję, że państwo, w którym średnie miesięczne zarobki w 2022 wynoszą niecałe 23 000 PLN, jakoś sobie z tym poradzi. A zawsze możemy wysłać im na ratunek ministra Sasina.
25145	1	Nie dotkniesz już Nieba w Rzeszowie
25145	3	Dziś świętujemy Dzień Dziecka – jako, że każdy jest czyimś dzieckiem, to każdemu z tej okazji życzę wszystko najlepszego, spełnienia marzeń oraz tego żeby Putin sobie ten głupi ryj rozwalił. Nie dziękujcie. 
25145	5	1 czerwiec zawsze kojarzył mi się z prawdziwą beztroską, kolorami, zabawą i takim prawdziwym dzieciństwem, którego każdy powinien doświadczyć. Oczywiście z wiekiem nastolatki zaczynają to traktować bardziej jako okazja do dnia wolnego od zajęć szkolnych. Zawsze coś. No ale po szkole czas na studia – i wstęp w dorosłe życie.
25145	7	Betonem w dzieci
25145	9	Tak się składa, że kilka dni temu (bardzo) uroczyście minister Przemysław Czarnek przeciął wstęgę przed przebudowanym budynkiem rektoratu Uniwersytetu Rzeszowskiego. Jako absolwent tejże zacnej uczelni postanowiłem przejść się pod ten budynek i muszę przyznać, że znakomicie wpasowuje się w to, jak wygląda wejście młodych Polaków w dorosłe życie w naszym kraju.
25145	11	Szary, betonowy kloc, niemal pozbawiony okien, przypominający gmach sądu lub więzienia. Każdy, kto będzie studiował w takim miejscu, poczuje radość z życia w Polsce. Kiedy studiowałem na UR, zawsze czułem, że czegoś mi brakuje – myślałem, że chodzi o nowoczesne wyposażenie sal i normalne godziny zajęć. Myliłem się, chodziło o beton na budynku głównym.
25145	13	Żeby nie zrobiło się zbyt betonowo, warto wspomnieć, że dość szybko na rzeszowskim rynku pojawiło się nowe drzewko. Może i wygląda dość skromnie – zwłaszcza jak na roślinę za kilkadziesiąt tysięcy złotych – ale domyślam się, że nie będą przesadzać drzewa w rozkwicie. Na pewno w przyszłym roku będzie już dawać mnóstwo cienia i rozrywki.
25145	15	Gdzie się podziały tamte parasolki…
25145	17	A propos rozrywki na naszym rynku – w wyniku ogólnokrajowej akcji CBSP zamknięto trochę klubów Go-Go, w tym rzeszowski Touch the Sky. Mógłbym coś napisać o  niepowetowanej stracie (ech te “różowe parasolki”…) ale natura nie cierpi próżni i ktoś na pewno wypełni tą dziurę.
25145	19	Za to nikt raczej nie wypełni dziury w naszych portfelach, jaką wierci Tusk, ciągle podnosząc ceny na stacjach benzynowych. Zawsze można sobie pójść na spacer, żeby odreagować, będzie taniej. Tylko nie w góry – ostatnio na niemieckim portalu Zeit.de można było przeczytać artykuł pt. „Rechte Wanderlust” („Wędrówki Prawicy”). W tym artykule twierdzi, że jeżeli lubisz turystykę górską, to prawdopodobnie jesteś faszystą. Człowiek codziennie się czegoś uczy.
25145	21	A osobą, od której każdy z nas może się czegoś nauczyć jest senator Stanisław Karczewski, który zarabiając skromne 37 tys. zł miesięcznie  “pracuje dla idei, w soboty i w niedziele”. Wspaniałe podejście, godne do naśladowania przez nasze dzieci. Inną osobą, której słowa warto znać, jest wicepremier Jacek Sasin – znany też jako Polski Midas – w rozmowie z Polskim Radiem który zapewnił  “węgla nie zabraknie. Na jesieni ten węgiel dla indywidualnych odbiorców na pewno będzie dostępny”. No teraz wiemy czego się spodziewać. A pewność, co do przyszłości jest bardzo ważna, kiedy inflacja dochodzi do 14% i zaczyna smakować jak dobre wino.
25145	23	Ale warto też dodać, że pomimo drobnych trudności w życiu w Polsce, na zachodzie jest gorzej, co doskonale przedstawia nam TVP Info – przykładowo we Francji mamy najwyższą inflację od 1985 roku. Nie do pozazdroszczenia.
25145	25	Całe 5,2%. Doprawdy, nie do pozazdroszczenia.
25146	1	Premier Morawiecki jest w tym stopniu antysemitą, co Ukraińcy nazistami
25146	3	Pokojowy francuski piesek odzyskał drapieżność i zawarczał. Nie, na Putina, przy nim potrafi tylko przymilnie popiskiwać. „Mateusz Morawiecki jest skrajnie prawicowym antysemitą, który wyklucza osoby LGBT” – warknął Emmanuel Macron w „Le Parisien”. Wywołało to lekką konsternację polskiej opozycji, bo Macron skarykaturyzował jej najbardziej radykalne wypowiedzi, gdyż na pomysł, by zarzucić premierowi antysemityzm, nie wpadła nawet ona. No i najważniejsze: nie teraz! Ale warknięcie francuskiego pieska jest wydarzeniem cennym, bo pokazuje to, czym była cała kampania bredni o dyktaturze w Polsce. Tak, tym co zasugerowała niedawno ambasador Mosbacher: częścią tej samej kampanii, co nazywanie Ukraińców nazistami – pisze dla portalu Niezależna.pl Piotr Lisiewicz.
25146	5	Zastanawiali się Państwo przez ostatnie lata, dlaczego Polska jest nazywana dyktaturą, chociaż rządząca partia dostaje mandat od Polaków w kolejnych wyborach? Dlaczego ktoś bredzi o braku wolności słowa w Polsce, chociaż większość mediów popiera opozycję? Czemu próby budowy wymiaru sprawiedliwości nie obciążonego politycznymi wyrokami z czasów komunizmu, tuszowaniem afer i skrajnie patologicznymi układami, negatywnie ocenianego przez Polaków, ktoś śmie nazywać walką z praworządnością? 
25146	7	Po co padały te brednie, skoro  były nazywaniem białego czarnym? Skoro większość Polaków słuchając ich pukała się w głowę?  Odpowiedź jest tyleż prosta, co przerażająca. Po to, by kiedyś można było bezkarnie bombardować polskie miasta. Zohydzano Polskę, by nikt nie chciał jej bronić, pomagać jej. A jeśli nie uda się zbombardować, to chociaż po to, by jej stanowisko nie liczyło się po ataku na Ukrainę. Bo było wiadomo, że akurat Polska się postawi, będzie wymuszać na innych państwach, by zrealizowały to, co świetnie zdefiniował polski premier: „Sankcje mają przynieść pokój Ukrainie, a nie spokój nieczystemu sumieniu Europy. Sankcje mają zatrzymać Putina. Jeśli tak się nie stało, to znaczy, że sankcje nie działają”.
25146	9	„Pora powiedzieć to głośno - jeśli chodzi o problemy z praworządnością, spora część z tego, co docierało na Zachód była efektem rosyjskiej dezinformacji” – napisała pani ambasador Mosbacher. Trzeba powiedzieć zdanie więcej. Brednie o dyktaturze w Polsce były częścią kampanii, która z Ukraińców robiła nazistów. A udział w niej niemieckich mediów i fundacji nie był przypadkowy. Wystarczy prześledzić źródła tej dezinformacji i wszystko widać jak na dłoni.
25146	11	„Totalność” opozycji wynikała z tego, że spór PiS z opozycją nie jest podobny do rywalizacji między republikanami a demokratami czy CDU a SPD. Nie wysokość podatków kwestie obyczajowe są w nim najważniejsze. Jest przede wszystkim sporem pomiędzy opcją stawiającą na niepodległość Polski oraz sojusz państw Międzymorza współpracujących ze Stanami Zjednoczonymi. A lobby rosyjsko-niemieckim, w ramach którego Rosja zdolna jest do najgorszych bestialstw i ludobójstwa.
25146	13	A tak poza wszystkim: kto sympatyzował z działaniami Solidarności Walczącej, słyszy w tych dniach w słowach Mateusza Morawieckiego echo słów Kornela Morawieckiego, głoszącego idee braterstwa narodów i solidaryzmu. Syn realizuje dzieło, które zaprojektował Ojciec, a także Autonomiczny Wydział Wschodni Solidarności Walczącej, dowodzony przez Jadwigę Chmielowską i Piotra Hlebowicza.
25146	15	Mateusz Morawiecki w swojej pracy magisterskiej o Solidarności Walczącej pisał: „Solidaryzm w konkretnych przejawach życia społecznego, życia na co dzień miał być realizacją chrześcijańskich idei miłości bliźniego. >>Solidarność jest formą drogi społeczeństwa do (...) nowego (...) ustroju, który bez wątpienia będzie zawierał główne wartości niesione przez Związek – to znaczy: demokrację i faktyczną (...) miłość społeczną<<. Idea solidarności to próba przeniesienia zasad szacunku, zrozumienia i miłości między poszczególnymi osobami na stosunki między grupami narodowymi, społecznymi czy politycznymi. Solidaryzm miał co prawda stanowić >>wyzwanie dla indywidualistycznego, nastawionego na użycie, zachodniego kapitalizmu<<, ale przede wszystkim był jednak kontrpropozycją dla nieludzkiego systemu komunistycznego”.
25146	17	Tacy to bywają „polscy antysemici”, czego oczywiście nie wie nieuk Emmanuel Macron.
25147	1	Nazi razi
25147	3	Pierwsze strony gazet, popularne „jedynki”, powinny przykuwać uwagę czytelników. Najlepiej mundurami nie lubianych armii.
25147	6	Przed laty, tygodnik „W Sieci” apelował do dziennikarzy o zaprzestanie „histerycznej kampanii nienawiści”, w „temacie” pedofilii wśród księży. A na ilustracyjną okładkę trafił redaktor naczelny „Newsweeka” Tomasz Lis, przedstawiony w mundurze żołnierza SS z podpisem: „Prawie jak Goebbels”.
25147	9	A za porównaniami do Goebbelsa nie przepadamy. Nawet naczelny tygodnika „Nie”, bujał się po sądach kilkanaście lat za „Goebbelsa stanu wojennego”.
25147	12	Ale za to chętnie cytujemy. Całkiem niedawno zasłużony opozycyjny dziennikarz Waldemar Kuczyński, wrzucił do sieci rozważania: „Dlaczego ta „demokratyczna” prasa, uzależniona od ośrodków zagranicznych, nie dostrzega, jak wspaniale zmieniamy kraj? Dlaczego nie potrafi dostrzec, jak wiele dają programy socjalne, jak przywracamy moralność po bałaganie stworzonym przez poprzedników?„. Był to cytat, a jakże, z Josepha Goebbelsa z 1934 r.
25147	15	Po latach Jacek Karnowski i „Sieci” mają jednak przeprosić za zdjęcie Tomasza Lisa w nazistowskim mundurze. Po ośmiu latach od publikacji sprawiedliwość zatriumfowała donosiły portale.
25147	18	W tym wszystkim zadziwiające jest to, jak często lubimy odwołania do historii. Przecież już nie najnowszej. Hitler doszedł do władzy w 1933 r., to trochę już minęło. Historycy przypominają też, że Adolf pojawił się na okładce tygodnia „Time” 2 stycznia 1939 r., bo przyznano mu tytuł „Człowieka Roku 1938”. Wojna skończyła się jakieś siedem dekad temu. Lecz to temat wciąż aktualny. Tylko w ostatnim okresie, na szefa wrocławskiego IPN-u mianowano hajlującego historyka. A na rynku bestselerem okazał się Mein Kampf. Właśnie robią kolejny dodruk.
25147	21	Coś jest na rzeczy. Już swego czasu wydawnictwo „The Facto” zauważyło na swojej stronie: „Uwielbiamy literaturę faktu. Niestety, polska oferta wydawnicza w tym segmencie jest uboga – wyjąwszy książki poświęcone biografii Adolfa Hitlera, kobietom Hitlera, zausznikom Hitlera, generałom Hitlera, agentom Hitlera, architektom Hitlera, psom Hitlera, bunkrom Hitlera, diecie Hitlera, zamachom na Hitlera, sojusznikom Hitlera, czołgom Hitlera, tajnym broniom Hitlera, lekarzom Hitlera oraz bieliźnie Goeringa. Bez wątpienia hitlerolog-amator ma w czym przebierać. Gorzej z czytelnikiem, który chciałby odpocząć od wąsików i zmagań na froncie wschodnim”.
25147	24	Czytelnik prasowy odpoczywać jednak nie może i się go razi, nazi grafiką.
25147	27	Niemcy bardziej współczesne, nie stronią od porównań do brunatności. Tygodnika „Stern”, ukazał prezydenta Trumpa w pozie nazisty. Merkel w otoczeniu nazistów na okładce „Der Spiegel”? Nie ma sprawy. Sojusznicza Francja: Macron jak Hitler? Proszę bardzo. Dziennik „Le Monde” o to zadbał i pośpieszył z taką okładką. A co Czechy, miały by być gorsze? W popularnym tygodniku „Refleks”, zamieszczono twarz przywódcy z wąsikiem, do tego czarnoskórą, z bujną afro czupryną.
25147	30	U nas tygodnik „Wprost”, dzierży palmę hitlerowskiego pierwszeństwa. Okładeczka z tytułem: „Niemiecki koń trojański”. A na niej Erika Steinbach w wiadomym mundurze, siedząca na kanclerzu Gerhardzie Schroderze. Jedynka „Heil Lepper” z przewodniczącym Samoobrony w roli głównej, musiała wzburzyć Andrzeja Leppera, który zażądał nawet milion złotych odszkodowania. „Znowu chcą nadzorować Polskę”, a na przodzie nowego wydania tygodnika europejscy politycy pochyleni nad mapą. Merkel w przewodniej roli. O takie tam nawiązanie do słynnej fotografii Hitlera i generałów nad sztabowymi mapami.
25147	33	„Gazeta Polska” również nie chciała pozostać w tyle. Grafika z Donaldem Tuskiem w mundurze nazi. Nie zgadniecie z kim? Bardzo trudne. Bingo. Z Angelą Merkel. Wysiedli z tramwaju z napisem „nur für Deutsche”. No bo z jakiego innego mieliby wyjść? Niepodległość? Krzysztof Stanowski zareagował na tweecie:
25147	36	„1. Oburzaj się na polskie obozy zagłady w mediach. Popieraj fotomontaż byłego premiera RP w niemieckim mundurze z II WŚ. Logika?”
25147	39	Wracając jeszcze do sprawy Tomasza Lisa. Wydawca i redaktor naczelny, wbrew wyrokowi temidy, przeprosić jednak nie zamierzają. Bo taki tygodnik „W Sieci” już nie istnieje. „Sieci” jest. Tak jak nie ma takiego miasta Londyn. Jest Lądek. Lądek- Zdrój.
25147	42	Nie wiadomo co na to prawnicy.
25147	45	Ale proszę sobie wyobrazić sytuację, że byliście w gospodzie „U Zdzicha” i zatulili Was tam sałatką jarzynową albo jajkami w majonezie. Uparcie chcieliście odszkodowania za perturbacje gastryczne. I niezawisły sąd je przyznał. Ale uwaga. Gospoda „U Zdzicha” zmieniła nazwę na „Zdzisiek” i może nam Pan skoczyć. Na chochelkę.
25147	48	Albo pozostając w tematyce wojennej. Takie Niemcy, mogłyby nie wypłacać odszkodowań wojennych. Przecież straty i szkody spowodowane przez działania zbrojne, nie zrobił RFN-y tylko III Rzesza. To oczywiste, nieprawdaż?
25149	1	Burza wokół Neo-nówki jeszcze nie ucichła. 
25149	3	Mija tydzień dyskusji na temat skeczu Neo-Nówki, który wywołał emocje wśród Polaków. Swoją opinią na ten temat podzieliła się Monika Olejnik.
25149	5	Od tygodnia przez Polskę przetacza się dyskusja na temat skeczu kabaretu Neo-Nówka. Kabareciarze wywołali ogromne emocje wśród Polaków. Najpierw wybuchła burza w internecie, która w kolejnych etapach pochłonęła polityków oraz politologów.
25149	7	Dzisiaj nie ma już co ukrywać, że przedstawiona przez Neo-Nówkę scena z życia Polaków stała się czystą polityką. Nie jest wykluczone, że motyw zostanie wykorzystany przez którąś z partii starających się plasować po środku sporu politycznego w nadchodzącej kampanii wyborczej.
25149	9	Skecz został upolityczniony przez rzecznika PiS Radosława Fogiela, który raczej chce iść na wojnę z członkami kabaretu, niż obrócić całą sytuację w żart. To jeszcze bardziej podgrzało polityczny kontekst koszalińskiego występu Noe-Nówki, a Foglowi zaczęli odpowiadać politycy i kabaret. Rzecznik pchnął kulkę, która jest już kulą śnieżną.
25149	11	Monika Olejnik podzieliła się swoimi spostrzeżeniami w swoim najnowszym felietonie dla “Gazety Wyborczej”. Jak podkreśla dziennikarka, koszalińska publiczność śmiała się do rozpuku przy akompaniamencie oklasków.
25149	13	Wulgaryzmy niektórym mogą nie pasować, ale ten kabaret to cała prawda o naszej rzeczywistości. Nikt nie stracił posady za bałaganiarską robotę, nikt nie stracił posady za to, że codziennie płacimy kary. Wrogiem jest Tusk, a nie Zbigniew Ziobro, przez którego Polska nie dostaje miliardów złotych – czytamy.
25149	15	Następnie Monika Olejnik porównuje objazd kraju przez polityków obozu władzy do kabaretu.
25149	17	Prezes Kaczyński objeżdżał kraj, atakując Niemców, to samo robi Mateusz Morawiecki. Jak w kabarecie. Szukają wrogów jak za czasów Gomułki, kiedy za wszystko można było oskarżyć Niemcy – pisze na łamach “Wyborczej”.
25149	19	Występ genialny, choć jak pomyśleć, że po głupiej zmianie trzeba będzie odkręcać te całe wstawianie z kolan.., Wtedy ochota na śmiech przechodzi – skomentował jeden z czytelników “Gazety Wyborczej”.
2515	2	Lewica składa projekt ustawy o obowiązkowych szczepieniach
2515	4	Nasza propozycja obowiązkowych szczepień przeciw COVID-19 to próba zmuszenia do działania rządu, który chce przeczekać pandemię – powiedział przewodniczący klubu Lewicy Krzysztof Gawkowski.
2515	6	"Trzeba wprowadzić obowiązek szczepienia, żeby ludzie byli zdrowsi, żeby nie umierali, żebyśmy nie mieli takiego współczynnika zgonów" – powiedział Gawkowski w poniedziałek w TVN 24. "Otwarta, mądra, odpowiedzialna partia, taka jak Lewica, chce zgłaszać propozycje, a nie czekać; rząd woli pandemię przeczekać. Na to zgody nie ma" – mówił
2515	8	"Rozwiązania europejskie pokazują, że jeżeli mamy różnego rodzaju restrykcje, one wpływają na to, że jest więcej zaszczepionych" – dodał.
2515	10	Gawkowski postawił zarzut, że "minister zdrowia i koalicja rządowa abdykowały z walki z pandemią"; zwrócił ponadto uwagę, że w ubiegłym tygodniu minister zdrowia Adam Niedzielski nie wziął udziału w "trzech ważnych debatach o zdrowiu" w Sejmie.
2515	12	Podkreślił też, że szczepienia przeciw niektórym chorobom także obecnie są w Polsce obowiązkowe, a rodzicom, którzy nie szczepią swoich dzieci, grożą kary. Zdaniem Gawkowskiego w przypadku wprowadzenia obowiązku szczepień przeciw COVID-19 kara za unikanie go powinna wynosić – tak jak w przypadku uchylania się od obowiązku szczepienia dzieci - kilkaset złotych.
2515	14	Zapowiedź wniesienia projektu ustawy w tej sprawie szef klubu Lewicy uzasadniał tym, że propozycja, by uregulować to rozporządzeniem, pozostała bez odpowiedzi.
2515	16	W niedzielę Lewica przedstawiła projekt ustawy o obowiązku szczepień przeciw COVID-19 dla osób dorosłych; osoby niezaszczepione podlegałyby karze grzywny. Liderzy partii zaapelowali do innych formacji o poparcie tego rozwiązania.
2515	18	PSL: Obowiązek szczepień wynika z rozporządzenia ministra zdrowia
2515	20	Kosiniak-Kamysz był pytany w Rp.pl, czy Koalicja Polska-PSL poparłoby projekt Lewicy, jeśli ten trafi do Sejmu. "Obowiązek szczepień nie zapisuje się w ustawie, tylko wynika z rozporządzenia ministra zdrowia" - odpowiedział.
2515	22	"Mamy 14 chorób, które są objęte obowiązkowymi szczepieniami przeciwko nim: błonica, krztusiec, gruźlica, wirusowe zapalenie wątroby typu B" - mówił lider PSL. "Naprawdę to dobrze działa, a minister zdrowia ma najlepszą wiedzę, powinien mieć, jeżeli jest kompetentny, skuteczny, odpowiedzialny - to tak bywa i tak jest, że wtedy wpisuje określoną chorobę na listę szczepień obowiązkowych" - dodał. "To jest w gestii ministra (Adama) Niedzielskiego. Ja oczekuje od niego deklaracji. Oczekuje wypełniania zaleceń Rady Medycznej, słuchania lekarzy, a nie sondaży" - podkreślił.
2515	24	Dopytywany, czy COVID-19 powinien być piętnastą chorobą, która jest wpisana na listę obowiązkowych szczepień, Kosiniak-Kamysz odparł: "Jest chorobą zakaźną, rozprzestrzeniająca się w taki niekontrolowany sposób, jest skuteczna szczepionka". "Nie ma bardziej przebadanej szczepionki niż szczepionki przeciwko COVID-19, nie ma większych pól badawczych niż teraz na szczepionkach dotyczących COVIDU, bo to są miliony, dziesiątki, setki milionów osób już zaszczepionych na całym świecie, więc to daje gigantyczną wartość bezpieczeństwa tej szczepionki" - dodał.
2515	26	"To jest decyzja ministra zdrowia" - zaznaczył Kosiniak-Kamysz. "Jeżeli z analiz rządowego Centrum Analiz Strategicznych wynika, że należy wprowadzić, to niech tę decyzję minister zdrowia jak najszybciej podejmuje" - dodał.
2515	28	Dopytywany, czy gdyby był ministrem zdrowia, to czy taką decyzję by podjął, lider ludowców odpowiedział: "Jak będziemy współrządzić to my będziemy podejmować decyzje". "Dzisiaj opozycja nie jest od tego, bo nie ma takiej wiedzy, żeby wyręczać rządzących" - dodał.
2515	30	Kosiniak-Kamysz wskazał, że poważnie należałoby podejść do działania dotyczącego obowiązku szczepień wobec medyków, pracowników DPS i nauczycieli.
2515	32	Poseł Lewicy Adrian Zandberg mówił w niedzielę, że aby odzyskać kontrolę nad sytuacją w służbie zdrowia potrzebne są obowiązkowe szczepienia, paszporty covidowe i ograniczenia dla osób niezaszczepionych. Pracownicy - jak zaznaczył - powinni mieć prawo odmówić wykonywania obowiązków w sytuacji, kiedy w miejscu pracy nie jest im zapewnione bezpieczeństwo epidemiczne.
2515	34	Wiceminister zdrowia: Powinna być dobrowolność
2515	36	"Od początku pandemii uważam, że jednak powinna być dobrowolność, że każdy powinien decydować o swoim życiu i zdrowiu. Oczywiście pewne restrykcje są konieczne. Ale czy akurat przymus szczepień, zastanawiałbym się nad tym" - stwierdził wiceszef MZ Waldemar Kraska
2515	38	Przekazał, że rząd może rozważyć "przymusowe szczepienia pewnych grup zawodowych, mówimy tu o personelu medycznym". "Nowe dane, jakie mamy, to poziom wyszczepienia lekarzy na poziomie 92 proc., a 81 proc. pielęgniarek. Tu jeszcze możemy uzyskać lepszą odporność" - mówił Kraska.
2515	40	Wiceminister zdrowia przekazał, że na najbliższym posiedzeniu Sejmu w dniach 8-9 grudnia będzie procedowany projekt ustawy o Funduszu Kompensacyjnym.
2515	42	Kraska był też pytany o sugestię resortu zdrowia przed świętami Bożego Narodzenia. Przed rokiem przedstawiciele rządu, Ministerstwa Zdrowia apelowali o to, żeby ograniczyć wyjazdy na Święta Bożego Narodzenia i spotykać się tylko w gronie najbliższych kilku osób.
2515	44	"Myślę, że najważniejsze to jest zaszczepić się. Wtedy te święta na pewno będą cieplejsze, bezpieczniejsze. Tego wszystkim Polakom życzę, żebyśmy spotykali się na święta jako osoby zaszczepione" - powiedział wiceszef MZ.
2515	46	KO: "Nie tędy droga"
2515	48	Dziennikarze zapytali w poniedziałek wiceprzewodniczącego PO Tomasza Siemoniaka, czy KO może poprzeć tę ustawę. "Jestem zwolennikiem szczepień, sam jestem po trzeciej dawce, innych namawiam" - powiedział wiceprzewodniczący PO Tomasz Siemoniak. "Natomiast doceniając dobre intencje projektodawców uważam, że nie tędy droga. Nie jest przypadkiem, że tylko w jednym kraju i to dopiero od lutego taki system obowiązkowych szczepień jest wprowadzany" - dodał.
2515	50	Jego zdaniem rząd, który bez przekonania realizuje kampanię szczepień powinien zrobić dużo więcej. "Zmuszanie kogoś to jest ostateczność, zwłaszcza że doprowadzi to do rozkwitu szarej strefy. Już teraz słyszymy o nieprawdziwych certyfikatach" - podkreślił. Zwrócił zarazem uwagę, że taki obowiązek nie wymaga ustawy, tylko rozporządzenia, a takie rozporządzenie może wydać minister zdrowia.
2515	52	"Szukajmy pozytywnych rozwiązań" - apelował Siemoniak. "Ale zobaczymy, gdy projekt będzie gotowy, jakie tam będą rozwiązania" - zaznaczył.
2515	54	Na razie, jak dodał, rząd robi bardzo mało, pełnomocnik rządu ds. szczepień zaniknął, nie ma współpracy z Kościołem, a ulotki do skrzynek rozsyłane są o Polskim Ładzie, a nie o szczepieniach. Dodał, że w Portugalii, która jest zbliżona do Polski kulturowo i materialnie, jest około 90 procent zaszczepionych.
25150	1	Nie Czarnek, nie Najman, a Anna-Maria Żukowska. Posłanka Lewicy wygrała nietypowy konkurs
25150	3	Anna Maria-Żukowska z Lewicy wygrała tegoroczny konkurs na “Biologiczną Bzdurę Roku”. Wszystko dzięki stwierdzeniu, że “zdarzają się sytuacje, że biologiczny mężczyzna rodzi dziecko”.
25150	5	Nie każda nominacja do różnego rodzaju plebiscytów to powód do dumy. Są konkursy, w których obecność wśród nominowanych nie jest tym, czym chcielibyśmy się pochwalić na rodzinnym obiedzie bądź wieczornym spotkaniu ze znajomymi. A taki los spotkał Annę-Marię Żukowską.
25150	7	23 proc. internautów zdecydowało, że tegoroczne wyróżnienie za “Biologiczną Bzdurę Roku” powędruje w ręce posłanki Lewicy. Wszystko przez stwierdzenie, że “zdarzają się sytuacje, że biologiczny mężczyzna rodzi dziecko”. Cytat pochodzi z jednego z programów na antenie TVP Info. Jaki z tego morał? Przewrotnie można stwierdzić, że lepiej w TVP się nie pokazywać.
25150	9	Posłanka zostawiła w tyle solidną konkurencję. Na podium konkursu znaleźli się Jan Duda i jego teoria o homoseksualizmie, którym można się zarazić, a także Marcin Najman, który w szczepionkach firm AstraZeneka i Johnson & Johnson doszukał się komórek zabitego dziecka. Śledząc losy kariery Najmana, to brak zwycięstwa nie powinien akurat nikogo dziwić.
25150	11	W ubiegłym roku zwyciężyła Kaja Godek za stwierdzenie, że “nie istnieje coś takiego jak orientacja”. My dodamy tylko, że nie ma też takiego miasta – Londyn. Swoją drogą działaczka pro-life mogłaby objąć ten plebiscyt honorowym patronatem.
25151	1	Srebro na niedzielę (bo milczenie jest złotem)
25151	3	Francja zapłaci
25151	5	Liderka Zjednoczenia Narodowego Marine Le Pen, która przyjechała do Polski na Warsaw Summit, czyli spotkanie liderów 13 europejskich prawicowych partii, odniosła się do poczynań polskiego rządu w sporze z Brukselą w wywiadzie dla „Rzeczpospolitej”. Co więcej, zadeklarowała, że: „TSUE nałożył na Polskę milion euro dziennych kar za łamanie zasad praworządności. Otóż Francja za Polskę tę karę zapłaci! Jesteśmy płatnikiem netto do budżetu Unii i odejmiemy sobie te koszty od naszej nadpłaty”. Przypominamy, że pani Le Pen po raz kolejny startuje w wyborach prezydenckich w swoim kraju. Ciekawe, czy jej wyborcy już zapoznali się z wywiadem i co myślą o płaceniu rachunków za PiS. Mam niejasne przeczucie, że od takich deklaracji słupki poparcia dla złotowłosej Marine specjalnie mocno nie wzrosną…
25151	7	Warszawa w Budapeszcie? Chętnie!
25151	9	Premier Węgier Viktor Orban, który także gościł w Warszawie na  Warsaw Summit, poniósł porażkę, próbując zaskarżyć wyrok Trybunału Sprawiedliwości Unii Europejskiej do węgierskiego Trybunału Konstytucyjnego. TSUE wydał w grudniu 2020 roku wyrok przeciwko Węgrom w związku ze skargą Komisji Europejskiej, że ich przepisy azylowe naruszają prawo UE. Rząd Orbana przedłożył orzeczenie TSUE do kontroli węgierskiemu Trybunałowi Konstytucyjnemu. Niestety, okazało się, że węgierski Trybunał Konstytucyjny orzekł, iż: „nie jest w stanie zakwestionować orzeczenia TSUE ani badać nadrzędności prawa UE”. Radzimy premierowi Orbanowi, żeby w przypadku kolejnej kontrowersji z TSUE udał się po wyrok do Warszawy. Tam już mu pani Julia Przyłębska nie tylko wysmaży wyrok po jego myśli, ale jeszcze na dodatek smaczny gulasz ugotuje…
25151	11	Eksperymentalny Horała
25151	13	Wiceminister infrastruktury Marcin Horała, a zarazem szef Centralnego Pastwiska Krajowego, wypowiedział się na temat szczepionek przeciwko COVID-19 w programie „Express Biedrzyckiej”. Otóż stwierdził, że są one „eksperymentalne”, gdyż: „Normalnie badania nad szczepionkami trwają wiele lat, a w tym przypadku nie było na to czasu”. Ponadto pan Horała oznajmił, że: „Oczywiście ograniczenie rozwoju epidemii oraz ochrona ludzkiego zdrowia i życia są ważne, ale takie wartości jak wolność osobista i prawo do odpowiadania za siebie są także niezwykle istotne i chronione konstytucyjnie”. Ileż miłości do konstytucji i jakież umiłowanie wolności mieści się w sercu pana wiceministra… Ciekawe, czy w ramach postawy obywatelskiej już się zaszczepił?
25151	15	Przerwa świąteczna
25151	17	Wiceminister sportu Łukasz Mejza według Wirtualnej Polski założył w 2020 roku Spółkę Vinci NeoClinic. Firma ta oferowała m.in. leczenie nieuleczalnych przez współczesną medycynę nowotworów i chorób neurologicznych. Miała też pomagać przy autyzmie, udarach mózgu, chorobie Alzheimera i Parkinsona, stwardnieniu rozsianym, zaniku mięśni. Za tak szeroką ofertę żądała od 80 tysięcy dolarów wzwyż. Pan Mejza, zamiast podać się do dymisji po takim skandalu, przystąpił do kuriozalnej obrony poprzez atak na niezależne media i opozycję. Następnie, ponieważ najwyraźniej nikogo nie przekonał, obraził się z lekka i poszedł na urlop. O tym wszystkim poinformował na Facebooku, pisząc: „W związku z bezpardonowym atakiem medialnym na mnie na tle politycznym, na środowym briefingu zapowiedziałem złożenie kilkudziesięciu pozwów/wniosków sądowych, co zrealizowałem i nadal realizuję. Chcąc w najbliższych tygodniach w pełni poświęcić się walce o swoje dobre imię, prawdę i sprawiedliwość zawieszam swój udział w pracach Ministerstwa Sportu i Turystyki. Wystąpiłem również do marszałek Sejmu o urlop od wykonywania obowiązków poselskich”. Hmmm, ale czy minister Mejza jest świadomy, że żeby bronić dobrego imienia, najpierw trzeba je mieć…
25151	19	Roman Niezłomny
25151	21	Roman Giertych od kilku tygodni przygotowuje pozew do Trybunału Haskiego przeciwko rządom Zjednoczonej Prawicy. Tymczasem został ostatnio ponownie wezwany do prokuratury w związku ze śledztwem w sprawie wyprowadzenia pieniędzy ze spółki giełdowej. Podobno w celu uzupełnienia zarzutów. Co prawda już  wcześniej sąd wydał wyrok stwierdzający brak podstaw do postawienia zarzutów i aresztowania pana Romana oraz stosowania innych środków zapobiegawczych. Jednakowoż prokuratura stwierdziła, że jeśli adwokat kolejny raz nie stawi się przed śledczymi, to zamierza wystąpić o tymczasowe aresztowanie. W odpowiedzi na stanowisko prokuratury Giertych przypomniał, że sądy orzekły brak podstaw do jego aresztowania i zadeklarował, że nadal nie będzie się stawiał na wezwania. Sprawa jest rozwojowa, ja jednak stawiam na Romana!
25151	23	Murem za mundurem
25151	25	Jacek Kurski, prezes TVP, wpadł na wspaniały pomysł. Chcąc wesprzeć służących na granicy żołnierzy, postanowił zorganizować koncert „Murem za polskim mundurem”. Ta patriotyczna impreza dla żołnierzy, która na terenie 23. Bazy Lotnictwa Taktycznego w Mińsku Mazowieckim, okazała się jedną z najdroższych w historii stacji. Prezes Kurski nie oszczędzał na koncercie dla żołnierzy, więc i wydał fortunę większą nawet od tej, którą  zaplanował na tegorocznego Sylwestra w TVP. Zagraniczne gwiazdy (co prawda już nieco zapomniane), takie jak Oceana czy Loona nie zachwyciły widzów, którzy byli zniesmaczeni doborem tanecznego repertuaru do patriotycznej okazji. Jednak i tak dostały 100 tysięcy za występ, choć śpiewały z playbacku. Sytuacji nie uratowała nawet nieśmiertelna Edyta Górniak, która należała do tych nielicznych, którzy odważyli się zaśpiewać na żywo. Brawo TVP!
25152	1	Srebro na niedzielę (bo milczenie jest złotem)
25152	3	Zaradny Richard Henry
25152	5	Europoseł Ryszard Czarnecki jest niewątpliwie bardzo zaradny i zapobiegliwy, zwłaszcza w kwestiach finansowych. Otóż w ubiegłym roku oprócz pensji z Parlamentu Europejskiego, wypłacanej w euro, dostaje również przelewy z Polskiego Związku Piłki Siatkowej,  gdzie jest  wiceprezesem ds. międzynarodowych od kwietnia 2018 roku. Deklarował, że będzie tam pracował charytatywnie, z czystej miłości do siatkówki, ale jak mu dają co miesiąc 10 tysięcy złotych brutto, to przecież nie odmówi. Ponadto PZPS można też skubnąć na kilometrówki, więc szkoda byłoby nie skorzystać. Samochodowe podróże Ryszarda Czarneckiego kosztowały Polski Związek Piłki Siatkowej co najmniej 75 tysięcy złotych, a jak wynika z  dokumentów – tylko w okresie pomiędzy połową listopada ubiegłego roku a końcem maja 2021 europoseł tankował na koszt PZPS prawie 100 razy i wlał do baku swojego służbowego Citroena C5 Aircross ponad 3,5 tysiąca litra diesla. Jeśli wierzyć wynikom testów spalania tego modelu samochodu, polityk mógł przejechać w ciągu pół roku około 55 tysięcy kilometrów. Objechałby w ten sposób Ziemię wzdłuż równika i zacząłby kolejne okrążenie. Jak sam się tłumaczy, uczestniczył w tym czasie w bardzo wielu spotkaniach w świecie siatkarskim i meczach na czterech poziomach rozgrywek. A pamiętacie jego zimowe podróże zezłomowanym kabrioletem?
25152	7	Wystarczy trochę słońca
25152	9	Słowa prezydenta Andrzeja Dudy na temat skuteczności szczepień przeciw COVID-19, które padły 15 czerwca podczas konferencji GlobSec 2021 w Bratysławie niektórych troszkę zaskoczyły i zdziwiły. Otóż PAD stwierdził, że nie jest pewien, czy obserwując spadającą ostatnio liczbę zakażeń: „rzeczywiście możemy się cieszyć, że jest to efekt szczepienia, czy też jest to efekt po prostu tego, że takie a nie inne mamy warunki atmosferyczne”. I dalej kontynuował w tym samym duchu: „Czy możemy mówić o tym, że jeżeli liczba zachorowań w moim kraju, w Polsce, spadła w tej chwili do takiego poziomu dziennie, jak notowaliśmy dokładnie rok temu, czyli między 200 a 400 przypadków każdego dnia, to czy rzeczywiście możemy się cieszyć, że jest to efekt szczepienia, czy też jest to efekt po prostu tego, że takie a nie inne mamy warunki atmosferyczne, pogodowe, [że] taka jest pora roku? W zeszłym roku nie mieliśmy szczepionki, a tych przypadków było tyle samo”. Antyszczepionkowcy biją Andrzejowi Dudzie brawo…
25152	11	Do czego użyć inteligencji…
25152	13	Monika Olejnik zaprosiła do „Kropki nad i” marszałka senatu, Tomasza Grodzkiego i podczas rozmowy spytała go o sprawę ataku na skrzynkę mailową ministra Dworczyka. Marszałek stwierdził: „To jest bardzo poważna sprawa i przynajmniej ci, którzy narazili bezpieczeństwo państwa, powinni rozważyć, czy nie zakończyć swojej działalności w rządzie. (…)  Jeżeli do tego dodamy, że wicepremier do spraw bezpieczeństwa (Jarosław Kaczyński) na tajnym posiedzeniu Sejmu opowiada o planach inwazji Rosji na Polskę, to nie wyobrażam sobie, żeby prezydent nie zwołał w trybie pilnym Rady Bezpieczeństwa Narodowego”. Dziennikarka zadała też pytanie: „Czy Jarosław Kaczyński jest politykiem wybitnym?” Marszałek po krótki namyśle stwierdził: „Niektórzy używają swojej inteligencji w złym celu”. Wymiany poglądów na temat prezydenta Andrzeja Dudy nie ma sensu przytaczać.
25152	15	Rozpusta na uniwersytecie
25152	17	Nasza ulubiona małopolska kurator oświaty Barbara Nowak znów błysnęła intelektem. Parę dni temu napisała na Twitterze: „Szok! Uniwersytet Jagielloński zamienia się w agencję towarzyską! Przygotowuje ofertę wg płci kulturowych. Pierwsza polska wyższa uczelnia, z historią od 1364 r. stosuje segregację studentów po neomarksistowsku”. Do swojego wpisu kurator załączyła obrazek pytania z ankiety, w którym studenci mają podać swoją płeć, a do wyboru mają m.in.: kobieta, mężczyzna, transkobieta, transmężczyzna, niebinarna. To ankieta dobrowolna, anonimowa i poufna, a dane w niej zebrane są przedstawiane władzom uczelni, a później na stronie Działu Bezpieczni. Wyniki ankiety mają też służyć badaniom naukowym. W liście otwartym do małopolskiej kurator rektor UJ profesor Jacek Popiel napisał, że znając jej wcześniejsze wypowiedzi, nie oczekuje przeprosin za słowa wymierzone w członków wspólnoty akademickiej.
25152	19	Choć chciała, to nie dostała
25152	21	Senatorowie w większości zagłosowali przeciwko popieranej przez PiS kandydaturze Lidii Staroń na Rzecznika Praw Obywatelskich. Niewątpliwie na wynik wpłynęło jej żenujące wystąpienie przed głosowaniem i brak odpowiedzi na pytania senatorów. Pytana o to  przez dziennikarzy pani senator stwierdziła: „Nie żałuję, bardzo się cieszę, że byłam kandydatem”. A pytana o przyczyny porażki powiedziała: „Jak się walczy o ludzi, a nie jest w tej czy innej partii, to tak właśnie jest”. No cóż, jeśli głównym umotywowaniem kandydatury był fakt, że „bardzo chce”, to nie ma się czemu dziwić.
25153	1	U nich COVID-19 długo nie ustępuje. Sprawdź, czy masz objawy
25153	3	Z raportu opracowanego przez Uniwersyteckie Centrum Medyczne w Groningen wynika, że nawet jeden na ośmiu pacjentów zakażonych COVID-19 może borykać się z długofalowymi problemami zdrowotnymi. Badanie zostało przeprowadzone na grupie 13 tys. Holendrów, a jego rezultaty opublikowano na łamach "The Lancet".
25153	5	Jeden na ośmiu zakażonych może mieć long covid
25153	7	Od pewnego czasu wiadomo, że niektóre osoby, które przechodziły infekcję COVID-19, przez długie miesiące mają problemy ze zdrowiem z powodu long covid.
25153	9	Z opublikowanego przez magazyn naukowy “The Lancet" artykułu wynika, że holenderskim naukowcom udało się dokładnie ustalić, ilu pacjentów nadal cierpi przewlekle po chorobie. Pracownicy UMC przeprowadzili badania wśród 13 tys. mieszkańców Niderlandów, z których wynika, że 12,7 proc. pacjentów nadal cierpiało na dolegliwości w okresie od trzech do pięciu miesięcy po zakażeniu.
25153	11	"Obejmowały one głównie ból w klatce piersiowej, utratę węchu i smaku, zmęczenie oraz bóle mięśni" – powiedziała portalowi NU profesor Judith Rosmalen kierująca zespołem, który przeprowadził badania. Ich autorzy wymieniają także m.in. ogólne problemy z oddychaniem, ból towarzyszący tej czynności, uczucie zimna lub gorąca, uczucie mrowienia (albo ciężkości) nóg i rąk, ogólne poczucie zmęczenia.
25153	13	Uniwersyteckie Centrum Medyczne od 2006 r. prowadzi badania nad sytuacją zdrowotną populacji w północnej Holandii w ramach tzw. projektu Lifelines. "Dlatego byliśmy w stanie bardzo dokładnie sprawdzić, czy u ludzi rzeczywiście pojawiły się nowe dolegliwości po zakażeniu koronawirusem" – wskazuje profesor Rosmalen.
25153	15	Obecnie naukowcy z holenderskiego uniwersytetu pracują nad tym, aby zbadać przyczyny trwania tych długo utrzymujących się objawów.
25155	1	Nowi generałowie polskiej armii. Prezydent zatwierdził nominacje
25155	3	Podczas święta Wojska Polskiego prezydent Andrzej Duda wręczy nominacje generalskie jedenastu oficerom. Awansowany będzie m.in. gen. Piotr Błazeusz, zastępca szefa sztabu, któremu Jens Stoltenberg przyznał niedawno Medal za Chwalebną Służbę NATO, czy gen. prof. Grzegorz Gielerak, wieloletni, zasłużony dyrektor Wojskowego Instytutu Medycznego.
25155	5	15 sierpnia przypada święto Wojska Polskiego. W tym dniu prezydent, zwierzchnik sił zbrojnych, mianuje i awansuje na wyższe stopnie generalskie nowych oficerów. Z pewnymi wyjątkami dzieje się tak co roku. Tym razem, jak podało prezydenckie Biuro Bezpieczeństwa Narodowego, prezydent Andrzej Duda uroczyście mianował jedenastu oficerów Wojska Polskiego na stopnie generalskie. Akty ich mianowania zostaną wręczone podczas oficjalnych, państwowych uroczystości.
25155	7	Na stopień generała broni w tym roku został mianowany gen. dyw. Piotr Błazeusz, który od lipca ubiegłego roku jest zastępcą Szefa Sztabu Generalnego Wojska Polskiego. Wcześniej był zastępcą szefa sztabu ds. strategicznego rozwoju i przygotowań w Naczelnym Dowództwie Sojuszniczych Sił w Europie (SHAPE) w Mons w Belgii. Na zakończenie służby otrzymał z rąk swojego przełożonego gen. Toda D. Woltersa Meritorious Medal za Chwalebną Służbę NATO (z ang. Meritorious Service Medal).
25155	9	Jest to najwyższe odznaczenie Sojuszu Północnoatlantyckiego. Przyznaje je sekretarz generalny NATO, który sam podpisuje nominację.
25155	11	Gen. Piotr Błazeusz to ceniony przez sojuszników, jeden z najzdolniejszych oficerów młodego pokolenia, doświadczony dowódca liniowy, absolwent prestiżowych amerykańskich akademii wojskowych i weteran wojny w Afganistanie.
25155	13	Kolejną dobrze przez wojsko przyjętą nominacją jest awans na generała dywizji dla prof. dr hab. n. med. Grzegorza Gieleraka, dyrektora Wojskowego Instytutu Medycznego. Gen. Gielerak jest też krajowym konsultantem do spraw obronności w dziedzinie chorób wewnętrznych, członkiem rady do spraw Zdrowia Publicznego, członkiem Państwowej Komisji Egzaminacyjnej w dziedzinie "choroby wewnętrzne". Stanowisko szefa WIM pełni od 2007 r. W tym czasie rozwinął i rozbudował placówkę tak, że stała się jedną z najlepszych w kraju.
25155	15	Nominację na stopień gen brygady otrzymał zaś Zenon Brzuszko – dowódca Wielonarodowej Dywizji Północny-Wschód. Oficer ten dowodził m.in. Polsko-Ukraińskim Batalionem Sił Pokojowych w Przemyślu, 21 Brygadą Strzelców Podhalańskich w Rzeszowie oraz Litewsko-Polsko-Ukraińską Brygadą (LITPOLUKRBRIG) w Lublinie. W ostatnich latach był polskim przedstawicielem przy Naczelnym Dowództwie Sojuszniczych Sił Zbrojnych NATO w Europie.
25156	1	Nasza hojność nie zna granic. Prawie 26 miliardów złotych wydaliśmy na pomoc Ukraińcom
25156	3	Ok. 10 mld zł, to szacowana wartość prywatnych wydatków Polaków na pomoc dla uchodźców z Ukrainy w pierwszych miesiącach wojny – wynika z raportu Polskiego Instytutu Ekonomicznego. Dodano, że wydatki publiczne to z kolei ok. 15,9 mld zł. Publiczne, czyli też płacone z naszych kieszeni.
25156	5	„Szacowana wartość całkowitych rocznych wydatków władz publicznych przeznaczonych na pomoc uchodźcom wraz z kwotą prywatnych wydatków Polaków poniesionych na ten cel tylko w ciągu pierwszych trzech miesięcy wojny to w sumie 25,4 mld zł” – wskazał cytowany w raporcie dyrektor PIE Piotr Arak. Dodał, że odpowiada to 0,97 proc. polskiego PKB w 2021 r.
25156	7	Jeśli chodzi o wydatki publiczne związane z zagwarantowaniem uchodźcom dostępu do świadczeń oraz pomocy społecznej, a także możliwością z opieki zdrowotnej i edukacji to ok. 15,9 mld zł.
25156	9	Pomoc rzeczowa i przekazy pieniężne
25156	11	Jak wyliczył PIE, w pierwszych miesiącach w działaniach pomocowych uczestniczyło 70 proc. dorosłych osób, a połowa była zaangażowana w pomoc uchodźcom w sposób konsekwentny, czyli zarówno na początku wojny, jak i w kolejnych tygodniach działań zbrojnych.
25156	13	Najpopularniejszymi formami wsparcia – jak wskazała ekspertka z Polskiego Instytutu Ekonomicznego Agnieszka Wincewicz-Price – były pomoc rzeczowa oraz przekazy pieniężne. Instytut przekazał, że 59 proc. badanych zaangażowało się w zakup potrzebnych artykułów, a 53 proc. wpłacało pieniądze na rzecz uchodźców. „Rzadziej stosowanymi formami wsparcia była pomoc w załatwianiu różnego rodzaju spraw na rzecz uchodźców (20 proc. badanych) i zaangażowanie w wolontariat (17 proc. badanych). Z kolei 7 proc. badanych deklarowało, że udostępniło uchodźcom własne mieszkanie” – wskazała Wincewicz-Price.
25156	15	W sumie jak wynika, z badania, Polacy przeznaczyli na pomoc uchodźcom 9-10 mld zł. Zaznaczono też, że jest to więcej niż wydatki na cele dobroczynne w całym 2021 r.
25156	17	Zaangażowanie dość powszechne, bez względu na zarobki
25156	19	Napisano, że wśród osób o najwyższych dochodach (powyżej 5 tys. zł netto) odsetek osób, które udzieliły największej pomocy uchodźcom, był trzy razy większy niż wśród osób o najniższych dochodach (poniżej 2 tys. zł). Zwrócono też uwagę, że nawet wśród osób zarabiających netto poniżej 2 tys. zł, zaangażowanie w pomoc było dość powszechne, a jedynie 26 proc. osób z tej grupy nie pomagało w żaden sposób. Zauważono również, że ważny okazał się poziom wykształcenia pomagających. Osoby z wyższym wykształceniem były liczniej zaangażowane w pomoc (o ok. 10 pkt. proc. bardziej w porównaniu do osób z pozostałych grup).
25156	21	Wskazano, że z silnym zaangażowaniem w pomoc Ukraińcom związek miały też takie czynniki jak: doświadczenie w działalności dobroczynnej przed wojną, bezpośredni kontakt z obcokrajowcami (w tym zwłaszcza Ukraińcami) przed wojną oraz regularne śledzenie informacji medialnych na temat prowadzonych działań wojennych i losu uchodźców. „Co ciekawe, kobiety częściej niż mężczyźni angażowały się w pomoc uchodźcom. Całkowity brak zaangażowania w pomoc opisuje 28 proc. ankietowanych mężczyzn, przy zaledwie 19 proc. kobiet. Z kolei biorąc pod uwagę wiek okazuje się, że wśród młodszych osób było najwięcej silnie zaangażowanych, ale i najwięcej osób niepomagających – 27 proc. osób w wieku 20-34 w ogóle nie pomagało uchodźcom (ale aż 18 proc. można zakwalifikować jako silnie zaangażowanych w niesienie pomocy)” – napisano.
25156	23	A teraz mamy się jakoś z nimi dogadać
25156	25	Autorzy raportu wskazali, że z czasem liczba osób aktywnie włączających się w pomoc uchodźcom zmalała. Na przełomie kwietnia i maja 57 proc. badanych deklarowało uczestnictwo w jakiejś formie działań pomocowych (na początku konfliktu było to 70 proc. dorosłych osób). Podkreślono jednak, że aż 50 proc. wskazywało na zaangażowanie zarówno na początku wojny, jak i w późniejszym okresie, kiedy realizowano badanie.
25156	27	Zwrócono też uwagę, że pomoc polskiego społeczeństwa w pierwszych dniach i tygodniach wojny miała wymiar nie tylko materialny, ale w dużej mierze symboliczny, ponieważ w wielu przypadkach wyprzedziła pomoc instytucjonalną oraz w istotny sposób wpływała na kształtowanie opinii publicznej w innych krajach. „Na kolejnym etapie, określanym przez autorów raportu mianem adaptacji, kluczowa stała rola państwa, gdyż konieczne było włączenie uchodźców w system społeczno-państwowy poprzez umożliwienie dostępu do infrastruktury publicznej i społecznej oraz zapewnienie wsparcia instytucjonalnego” – wskazano w raporcie.
25156	29	Zaznaczono, że na kolejnym etapie integracji, konieczne będzie zapewnienie spójności społecznej, niwelowanie napięć społecznych między nową imigracją a polskim społeczeństwem, a także umożliwienie płynnej integracji w szkołach, w instytucjach publicznych, miejscach pracy i wszędzie tam, gdzie dochodzi do intensywnych kontaktów między uchodźcami a obywatelami Polski.
25157	1	Ukraińcy stanowią 8% populacji Polski, we Wrocławiu – 28%
25157	3	Choć liczba Ukraińców w Polsce spadła w maju do 3,37 mln, to nadal stanowią oni 8 proc. ludności kraju – podał w poniedziałek Dziennik Gazeta Prawna. DGP powołał się na wyniki najnowszego raportu zleconego przez Unię Metropolii Polskich (UMP), organizację zrzeszającą 12 największych miast kraju.
25157	5	Dane oparte na analizie informacji ze smartfonów oraz rejestru numerów PESEL (wykaz numerów pozyskanych przez Ukraińców od rosyjskiej inwazji 24 lutego) dają obraz zarówno ukraińskich imigrantów sprzed wojny, jak i ostatniej fali uchodźców.
25157	7	Z danych wynika, że ​​w większości badanych miast liczba Ukraińców spadła po kwietniowym szczycie, z dwoma wyjątkami – Wrocławiem i Warszawą. Raport UMP pokazuje też, w których miastach proporcjonalnie jest najwięcej Ukraińców.
25157	9	Na samym dole zestawienia znajduje się Bydgoszcz i Łódź, gdzie Ukraińcy stanowią 10 proc. mieszkańców. W przypadku Wrocławia jest to 28 proc., a w Warszawie 16 proc., choć w wartościach bezwzględnych najwyższa liczba jest w stolicy.
25157	11	Najwyższy odsetek Ukraińców w stosunku do liczby mieszkańców występuje w Rzeszowie (37 proc.), choć ten wynik został podany z zastrzeżeniem autorów raportu: „Można się zastanawiać, na ile Rzeszów i okolice są jedynie przystankiem na trasie do innych miejsc w Polsce i Europie, a na ile jest to miejsce, w którym ukraińscy uchodźcy są nastawieni na stosunkowo szybki powrót do swojego kraju.”
25158	1	Kontrowersyjna opinia niemieckiego polityka. "Nie tylko Rosja, ale też USA są złe"
25158	3	Minister transportu Badenii-Wirtembergii Winfried Hermann z partii Zielonych zamieścił dość kontrowersyjną opinie w swojej pracy poświęconej wojnie. Twierdzi on, że w związku z wojną na Ukrainie zbyt jednostronnie postrzegane są role Rosji i Zachodu. Jego zdaniem nie tylko Rosja jest "wojownicza" i "zła", a interwencje USA przyniosły wiele zniszczeń zamiast pokoju i demokracji.
25158	5	"Konflikty zbrojne i zaangażowania wojenne ostatnich 30 lat nie uzasadniają obrazu, że tylko Rosja jest +wojownicza+ i +zła+ w wielokrotnym dochodzeniu swoich interesów za pomocą siły militarnej" - napisał Hermann w poświęconej wojnie pracy, którą poznała agencja dpa. "Szczególnie interwencje USA przyniosły wiele zniszczeń zamiast pokoju i demokracji" - uznał autor.
25158	7	"USA naruszało prawo międzynarodowe"
25158	9	Od końca Związku Radzieckiego Rosja prowadzi brutalne wojny z naruszeniem prawa międzynarodowego, z udowodnionymi zbrodniami wojennymi w rzekomych strefach interesów Rosji, na przykład w Czeczenii, Gruzji i Syrii - kontynuował Hermann. Jednak USA - wspierane przez poszczególne państwa NATO, takie jak Francja, Wielka Brytania i Niemcy - w tym samym okresie interweniowały "ze skoncentrowaną siłą militarną i częściowo także z naruszeniem prawa międzynarodowego w Iraku, Jugosławii, Kosowie, Afganistanie itd.".
25158	11	Hermann skrytykował również "niewykorzystane szanse na pokój" od upadku Związku Radzieckiego i Układu Warszawskiego. Szansa na nową "architekturę bezpieczeństwa z kontrolą broni i rozbrojeniem, która uwzględnia także interesy byłych państw radzieckich i Rosji" została zaprzepaszczona na rzecz ekspansji NATO na wschód.
25158	13	Odpowiedź ukraińskiego dyplomaty 
25158	15	Były ambasador Ukrainy w Niemczech Andrij Melnyk skomentował te opinie na Twitterze: "zamiast relatywizować obrzydliwe zbrodnie wojenne Rosji na Ukrainie, powinien pan raczej martwić się o przepełnione pociągi regionalne".
25159	1	Francuski rząd zdecydował. Powoła... ambasadora ds. praw LGBT+
25159	3	Premier Francji Elisabeth Borne zamierza utworzyć stanowisko ambasadora ds. praw LGBT+ oraz fundusz w wysokości 3 mln euro na utworzenie nowych ośrodków LGBT+. Co więcej, francuski rząd nie wyklucza przyznania odszkodowań osobom w przeszłości prześladowanym ze względu na orientację seksualną.
25159	5	Stanowisko ambasadora ds. LGBT+ ma zostać utworzone przed końcem roku. Powstanie 10 nowych ośrodków LGBT+, oprócz 35 już istniejących.
25159	7	Borne ogłosiła swoją decyzję w czwartek podczas wizyty w ośrodku LGBT+ w Orleanie z okazji 40. rocznicy uchylenia dyskryminujących związki homoseksualne wobec heteroseksualnych zapisów kodeksu karnego wprowadzonych przez reżim Vichy.
25159	9	Według premier ambasador „będzie koordynował działania ministerstwa spraw zagranicznych na rzecz ochrony przed dyskryminacją i promowania praw LGBT+ oraz będzie niósł głos Francji w świat”, szczególnie opowiadając się za "powszechną depenalizacją homoseksualizmu i identyfikacji transpłciowych".
25159	11	Z kolei projekt ustawy przedstawiony przez senatora socjalistów Husseina Bourgiego domaga się odszkodowania dla osób skazanych za homoseksualizm w latach 1942-1982. Borne zapewniła, że rozpatrzy ten dokument. Leczenie ran, które mogły być zadane przez dyskryminację nie jest łatwym tematem - dodała.
25159	13	Reżim Vichy wprowadził w 1942 roku prawo uznające za przestępstwo relacje homoseksualne z osobami poniżej 21. roku życia. W tym samym czasie wiek przyzwolenia dla osób heteroseksualnych wynosił 15 lat. W 1974 roku wiek zgody dla relacji homoseksualnych został podwyższony do 18. roku życia. W 1982 roku zrównano go z limitem przewidzianym dla stosunków heteroseksualnych.
2516	2	Tomasz Pietryga: Przypadek Sylwii Spurek
2516	4	Zachowanie europosłanki dobrze pokazuje, że ekofanatyzm może prowadzić do odhumanizowania postrzegania świata.
2516	6	Sylwia Spurek, europosłanka, kiedyś zastępca rzecznika praw obywatelskich, tuż przed 75. rocznicą wyzwolenia Auschwitz, gdzie zginęło ok. 1,5 mln osób, w większości Żydów, pozwoliła sobie na zamieszczenie w mediach społecznościowych rysunku artysty Jo Frederiksa pokazującego krowy w obozowych pasiakach, z gwiazdami na piersi, prowadzone na rzeź. Komentując: „daje do myślenia, otwiera oczy na to, jak traktujemy zwierzęta". I dalej: „czas na poważną dyskusję o traktowaniu zwierząt, o warunkach, w jakich żyją, o tym, jak je zabijamy...".
2516	8	Spurek prezentuje w tej sprawie niezachwianą postawę. W ciągu roku z aktywistki broniącej praw ofiar przemocy domowej przeistoczyła się w ekolożkę, która wzięła na sztandary obronę zwierząt. Słynne nagranie, w którym protestowała podczas kampanii do Parlamentu Europejskiego przeciwko „gwałceniu" krów dojnych, i kilka wypowiedzi w podobnym tonie wydawało się skrajnym podejściem. Okazuje się jednak, że skłonność do skrajności europosłanki nie ma granic.
2516	10	Można zrozumieć argumenty ekologów, którzy często przywołują drastyczne przykłady, aby poruszyć ludzkie sumienia. Zawsze jednak pozostaje kwestia rozwagi i proporcji. Holokaust jest jak najgorszym materiałem do takich porównań. Są sfery, od których happenerzy powinni trzymać się z daleka. Z szacunku dla powagi tamtych wydarzeń. To kwestie, wydawać by się mogło, dla cywilizowanych ludzi oczywiste. A jednak nie dla wszystkich. Polityk firmujący porównywanie zwierząt hodowlanych do ludzi traktowanych jak bydło prowadzone na rzeź zdaje się tego nie rozumieć.
2516	12	Swoją postawą nie tylko narusza powagę Holokaustu, ale szkodzi też ruchowi ekologicznemu. A także Polsce. Jest reprezentującą nasz kraj europosłanką. Takimi wypowiedziami zdaje się przyłączać do orkiestry Putina grającego na nucie polskiego antysemityzmu.
25160	1	Czwarta fala upałów we Francji. Temperatury będą sięgać 40 stopni C
25160	3	W wielu miastach Francji od poniedziałku temperatura będzie przekraczać 35 stopni C, a w kolejnych dniach lokalnie osiągnie 40 stopni. Czwarta fala upałów, według meteorologów, utrzyma się dłużej niż poprzednie; potrwa co najmniej do 15 sierpnia.
25160	5	W związku z prognozowanymi upałami w różnych departamentach Francji mają zostać ogłoszone alerty pogodowe, które obowiązują już w Gard i Vaucluse.
25160	7	W Bordeaux, na południowym zachodzie kraju, w poniedziałek temperatura sięgnie 35 stopni, a między wtorkiem a piątkiem dojdzie do 37 stopni - przewiduje Meteo-France. Lokalnie w tych okolicach temperatury sięgną nawet 40 stopni. W nocy również będzie bardzo gorąco; w Bordeaux od wtorku do piątku wieczorem spodziewana jest temperatura 25-26 stopni.
25160	9	Pojawienie się czwartej fali upałów tłumaczy się warunkami meteorologicznymi obserwowanymi nad kontynentem europejskim. Potężny antycyklon związany z suchą i upalną pogodą znajduje się obecnie nad Wyspami Brytyjskimi, a przez Portugalię gorący prąd powietrza znad Sahary dociera do Francji - tłumaczą eksperci.
25160	11	Czwarta fala upałów pogłębi trwającą w kraju od kilku tygodni suszę oraz zagrożenie pożarowe – ostrzegają służby meteorologiczne. Szczyt poprzedniej fali wysokich temperatur nastąpił we Francji 3 sierpnia.
25161	1	Nasz drogi Antoni Macierewicz. "Kosztuje" 500 zł więcej dziennie niż inni posłowie
25161	3	Antoni Macierewicz, jako jeden z nielicznych szeregowych posłów, cieszy się przywilejami godnymi ministra. Nadal korzysta z pełnej państwowej ochrony. Choć nieznane są konkretne dane, to zdaniem profesjonalistów może ona kosztować nawet 600 zł dziennie. 
25161	5	Mariusz Błaszczak, który 4,5 roku temu zastąpił Antoniego Macierewicza na stanowisku ministra obrony. Jedną z pierwszych decyzji, które wydał, było ustanowienie dla swojego poprzednika ochrony Żandarmerii Wojskowej. Zrobiło to specjalną decyzją. 
25161	7	Opozycja, choć zgodnie z doniesieniami "Faktu", usiłowała dowiedzieć się, jaki ta ochrona generuje koszty, odbiła się od ściany. Ministerstwo spraw wewnętrznych zasłania się ustawą o ochronie informacji niejawnych oraz bezpieczeństwem osób ochranianych. Zaznaczył jednak, że ochrona znajduje się w zakresie obowiązków Żandarmerii Wojskowej, dlatego "nie naraża skarbu państwa na dodatkowe wydatki". Funkcjonariusze pełniący służbę, mogliby pełnić inne obowiązki w czasie ochrony "zwykłego" posła, dlatego, jak argumentuje Monika Rosa z Nowoczesnej, "jest to niepoważne potraktowanie obywateli i środków budżetowych, bo wszyscy za to płacą".
25161	9	Sam Antoni Macierewicz także milczy w tej kwestii. 
25161	11	Zdaniem Jerzego Dziewulskiego koszt takiej ochrony należy oszacować na kilkaset złotych dziennie (ok. 500 - 600 zł). Jest to podstawowa ochrona składająca się z dwóch osób. Niewliczony został m.in. używany samochód. 
25163	1	Niedzielski: Zakaźność małpiej ospy nie jest duża
25163	3	Jeżeli chodzi o działania względem małpiej ospy, to przede wszystkim widzimy, że mechanizmy transmisji nie są tak czułe, a zakaźność nie jest duża – powiedział w poniedziałek w rozmowie z Interią minister zdrowia Adam Niedzielski.
25163	5	Minister pytany przez Interię o działania, jakie zostały podjęte w związku z małpią ospą, odpowiedział, że polskie służby zadziałały perfekcyjnie.
25163	7	"Wizyta u lekarza, wstępna diagnoza mówiąca o możliwym zakażeniu małpią ospą, natychmiastowa izolacja, szybki wywiad epidemiologiczny, rozmowa z osobami z kręgu narażonych na zakażenie, objęcie ich nadzorem, a w międzyczasie przekazanie materiału genetycznego do NIZP-PZH i badania – to wszystko zadziałało jak należy" – wyjaśnił. Dodał, że pacjent czuje się dobrze, a osoby z jego otoczenia nie mają objawów tej choroby.
25163	9	Szef resortu zdrowia przekazał, że są kolejni podejrzani o zakażenie, ale wszyscy czekają w szpitalu w izolacji na wyniki badania. Osoby, które miały z nimi kontakt, są zidentyfikowane przez inspekcję sanitarną.
25163	11	"Nie ma się czego obawiać, choć zapewne kolejne przypadki w Polsce się pojawią. Zalecam jednak spokój i dystans do wszelkich pesymistycznych wizji" – podkreślił Niedzielski.
25163	13	Ocenił, że przez ostatnie dwa lata została wykonana praca polegającą zarówno na usprawnieniu działania szpitalnictwa, jak i inspekcji sanitarnej. Oprócz tego, jak tłumaczył, Polska przygotowana jest pod kątem sprzętu potrzebnego do leczenia dużej liczby osób.
25163	15	Ocenił, że przez ostatnie dwa lata została wykonana praca polegającą zarówno na usprawnieniu działania szpitalnictwa, jak i inspekcji sanitarnej. Oprócz tego, jak tłumaczył, Polska przygotowana jest pod kątem sprzętu potrzebnego do leczenia dużej liczby osób.
25163	17	Małpia ospa to rzadka, odzwierzęca choroba wirusowa. Zwykle występuje w zachodniej i w środkowej Afryce. Wśród symptomów wymienia się gorączkę, bóle głowy i wysypkę skórną, która zaczyna się na twarzy i rozprzestrzenia się na resztę ciała. Przypadki zakażenia wirusem małpiej ospy zarejestrowano ostatnio m.in. w Niemczech, Szwajcarii, Hiszpanii, Belgii, Włoszech, Portugalii, Wielkiej Brytanii, Austrii i w Szwecji. 
25164	1	Partia Razem pyta rząd o atom. „Nie ma realnej woli realizacji”
25164	3	Partia Razem złożyła interpelację do premiera w sprawie projektu jądrowego. Zawiera ona pytania o kluczowe kwestie związane z realizacją tego przedsięwzięcia.
25164	5	Grupa polityków partii Razem w składzie Maciej Konieczny, Magdalena Biejat, Daria Gosek-Popiołek, Paulina Matysiak, Adrian Zandberg, Marcelina Zawisza przesłała do premiera interpelację w sprawie polskiego projektu jądrowego. „Program polskiej energetyki jądrowej" jest jednym z największych projektów infrastrukturalnych w Polsce, niezbędnym do przeprowadzenia transformacji energetycznej i odejścia od paliw kopalnych. Jego sprawna realizacja, wraz z rozwojem odnawialnych źródeł energii, jest konieczna, by Polkom i Polakom zapewnić tanią energię elektryczną oraz zmniejszyć zależność Polski od importu nośników energii. Jednocześnie, mimo jego bezalternatywności, wydaje się, że nie ma realnej woli jego realizacji. Można mieć wątpliwości, czy w ogóle jest on prowadzony w sposób przemyślany i planowy” - piszą parlamentarzyści.
25164	7	„Można zaobserwować niepokojący chaos wewnątrz Rady Ministrów, brak współpracy pomiędzy Ministerstwem Klimatu i Środowiska a pełnomocnikiem rządu do spraw strategicznej infrastruktury energetycznej i podległą mu spółką Polskie Elektrownie Jądrowe sp. z o.o., a także próby uruchomienia przez Ministerstwo Aktywów Państwowych planu budowy reaktorów konkurencyjnego względem Programu polskiej energetyki jądrowej, opartego na niezbudowanych nigdzie na świecie konstrukcjach” - dodają.
25164	9	Parlamentarzyści stawiają w interpelacji szereg pytań o realizację projektu jądrowego. „Dlaczego nie przeprowadzono konkurencyjnego procesu wyboru dostawcy konstrukcji bloków jądrowych w formie np. zapytania ofertowego z określonymi warunkami, tylko zamiast tego zdano się na niewiążące i wobec braku wytycznych, nieporównywalne oferty ze strony dostawców? Jakie ryzyko niesie to w postępowaniu zmierzającym ku zgodzie Komisji Europejskiej na pomoc publiczną? Dlaczego raport o oddziaływaniu na środowisko, złożony do Generalnej Dyrekcji Ochrony Środowiska, a opracowany przez spółkę Polskie Elektrownie Jądrowe sp. z o.o. dla lokalizacji Lubiatowo-Kopalino i Żarnowiec jest oparty wyłącznie na technologii Westinghouse AP1000, mimo że nie wybrano jeszcze dostawcy?” - to tylko niektóre z łącznie 14 zagadnień, jakie zostały poruszone przez Partię Razem.
25165	1	RÓŻNE FRONTY JEDNEJ WOJNY
25165	3	Kolejnym rosyjskim zbrodniom na Ukrainie towarzyszą działania zmierzające do wywołania głębokiego kryzysu gospodarczego w Europie. Rosja liczy, że będzie to sposób na wygranie wojny.
25165	6	Sytuację na froncie rosyjsko-ukraińskim w ostatnich dniach najłatwiej jest podsumować stwierdzeniem: „bez większych zmian”. Rosja wciąż nie jest w stanie opanować całości Donbasu, choć niezmiennie atakuje. Ukraina rozpoczyna przymusową ewakuację ludności części obwodu donieckiego i jednocześnie wysyła sygnały gotowości do kontrofensywy w kierunku Chersonia, choć nadal brakuje jej większej ilości zachodniej broni.
25165	8	Zarazem rosyjskie ataki na obiekty cywilne stały się codziennością, a swoista rutynizacja zbrodni popełnianych przez Rosjan sprawia, że wiele mediów zachodnich informuje już tylko o tych najbardziej rażących. Jednym z najnowszych przykładów był atak na barak dla ukraińskich jeńców w Ołeniwce, w wyniku którego zginęło co najmniej 40 z nich, a 130 zostało rannych. Propaganda rosyjska natychmiast oświadczyła, że wybuch spowodowała strona ukraińska.
25165	10	Kreml ma długą tradycję mordowania jeńców, a tym razem być może chodziło o ukrycie bestialskiego znęcania się nad nimi. W ostatnich dniach do sieci trafiły nagrania pokazujące, jak Rosjanie barbarzyńsko traktują wziętych do niewoli jeńców ukraińskich. W społeczeństwie ukraińskim wywołuje to nie tyle defetyzm, jak chciałaby Moskwa, co zwiększa wolę oporu i wzmacnia przekonanie, że to wojna o fizyczne przetrwanie.
25165	12	Na tym tle pozytywnym sygnałem może być zawarte 22 lipca porozumienie o odblokowaniu trzech ukraińskich portów nad Morzem Czarnym, co ma umożliwić wznowienie eksportu ukraińskiego zboża. Dokument udało się wynegocjować przy współudziale ONZ, a jego akuszerem stała się Turcja. Pierwszy transport wyruszył z Odessy 1 sierpnia, ale kluczowe jest pytanie o trwałość porozumienia i jego przestrzeganie przez Rosję. Blokada wywozu żywności z Ukrainy miała w kalkulacji Kremla nie tylko pogłębić problemy ukraińskiej gospodarki, lecz także wywołać kryzys żywnościowy w krajach globalnego Południa, którego skutki rykoszetem uderzyłyby w Zachód. Wydawałoby się więc, że Rosja nie ma interesu w zdejmowaniu ­blokady z ukraińskich portów. Chyba że ceną za to będzie rzeczywiste poluzowanie niektórych sankcji zachodnich. Nie ma też wątpliwości, że Moskwa w każdym momencie może blokadę przywrócić, oskarżając Kijów o wymyślone prowokacje. W absurdalności kłamstw Kreml wciąż bije własne rekordy.
25165	14	Jak na razie Rosja skupiła się na froncie energetycznym, zmniejszając dostawy gazociągiem Nord Stream 1 o 80 proc. ­Nawet najmocniej wierzący w racjonalność Rosji jako dostawcy surowców pozbyli się złudzeń – Kreml zmierza do wywindowania cen energii do niebotycznych rozmiarów, by pogłębić problemy gospodarcze Unii Europejskiej. Jeśli ktoś jeszcze się nie zorientował, to Moskwa wciąż dosadnie przypomina, że wypowiedział nam energetyczną wojnę na wyniszczenie. Rosyjskie rachuby są proste – zamożna i wygodna Europa, stojąc przed perspektywą chłodnej zimy, konieczności wyłączenia części przemysłu, wysokiej inflacji i masowego niezadowolenia wyborców, postąpi „pragmatycznie”, czyli zdejmie część sankcji oraz zmusi Kijów do ustępstw.
25165	16	Moskwa nie jest tu zupełnie bez szans, skoro nawet szef ukraińskiej dyplomacji Dmytro Kuleba musiał publicznie zauważyć: „Pod pretekstem konieczności poprawy sytuacji [gazowej] przed zimą u niektórych naszych zachodnich partnerów zaczyna się pokusa negocjacji z Rosją. Spokojnie im tłumaczymy, dlaczego ich nadzieje na konstruktywną pozycję Rosji są niezgodne z rzeczywistością”.
25165	18	Większe jest jednak prawdopodobieństwo, że Kreml osiągnie skutek odwrotny do zamierzonego – Europa przetrwa zimę bez rosyjskiego gazu, co zmusi ją do przyspieszonej (choć niezwykle kosztownej) derusyfikacji swoich sektorów energetycznych. W trwającej na wielu frontach wojnie wygra bowiem ten, kto zachowa więcej konsekwencji i uporu. Kto mrugnie pierwszy – przegra.
25166	1	Wywiad z Kaczyńskim. "Nasi wrogowie chcieli Polski prymitywnej, a to buduje Tusk"
25166	3	Donald Tusk realizuje "obce zamówienie", czyli wspomaga niemiecką politykę - stwierdza w najnowszym wywiadzie na łamach tygodnika "Sieci" Jarosław Kaczyński. Lider PiS ocenił też, że przewodniczący PO zdecydował się na "skrajną brutalizację życia publicznego".
25166	5	Już w pierwszych swoich wystąpieniach mówił o podziale na dobro i zło, twierdził, że wystarczy mocniej uderzać i do tego zachęcał. Teraz zdecydował się na skrajną już brutalizację i animilizację życia publicznego - mówił w rozmowie z Michałem Karnowskim Jarosław Kaczyński. - Wpisuję to w pewną tradycję. Nasi wrogowie zawsze chcieli Polski prymitywnej, wulgarnej i odrzucającej kulturę. To właśnie buduje Tusk na obce zamówienie - stwierdził.
25166	7	Kaczyński ocenił następnie, że "obce zamówienie" to realizacja niemieckiej polityki. Dodał też, że w jego ocenie nasi zachodni sąsiedzi chcą "dominacji nad całą Europą".
25166	9	Michał Karnowski pytał o kwestię wprowadzenia w Polsce waluty euro. Karnowski stwierdził, że może to doprowadzić do "przejęcia" Narodowego Banku Polskiego. Nawiązał przy tym do niedawnego wywiadu na łamach "Sieci" z prezesem NBP Adamem Glapińskim, który z kolei mówił o "szaleńczych atakach na instytucję, którą kieruje".
25166	11	Żeby wprowadzić euro trzeba zmienić konstytucję, na co raczej nie mają szans. Dlatego chcieliby to osiągnąć przez Trybunał Konstytucyjny, uległy im, który orzekłby, to co o walucie obowiązującej w Polsce jest tam jasno zapisane, a wcale nie znaczy to, co znaczy. Takie głosy już się pojawiły - stwierdził w odpowiedzi polityk PiS.
25166	13	Kaczyński o Donaldzie Tusku
25166	15	W wywiadzie z Jarosławem Kaczyńskim wątek Donalda Tuska pojawia się także w trakcie dyskusji o obronności i rozwoju polskiego wojska. Prezes PiS stwierdził, że Donald Tusk tylko "zwijał polskie wojsko", a on sam wszedł do rządu, by "przeprowadzić radykalny plan wzmocnienia polskiej obronności".
25168	1	Kim Dzong Un chce wesprzeć armię Putina. Oto jakim sprzętem dysponuje Korea Płn.
25168	3	Korea Północna może wspomóc Rosję, wysyłając do Donbasu swoje wojsko. W ramach propozycji złożonej Putinowi przez Kim Dzong Una, do prokremlowskich samozwańczych republik w Ukrainie miałoby trafić nawet 100 tys. żołnierzy. Byłoby to poważne wsparcie dla Putina, którego armia ma coraz większe problemy z rekrutacją ochotników. Sprawdźmy, jakimi możliwościami i sprzętem dysponuje wojsko Korei Płn.
25168	5	Zgodnie z doniesieniami mediów Kim Dzong Un złożył Putinowi ofertę, w ramach której Korea Płn. wyśle do tzw. Donieckiej Republiki Ludowej i Ługańskiej Republiki Ludowej nie tylko swoich pracowników, ale również aż 100 tys. żołnierzy. To poważna siła, która teoretycznie może być poważnym problemem dla armii ukraińskiej walczącej na wschodzie swojego kraju. W zamian za przeniesienie swoich jednostek do Donbasu Korea Płn. miałaby otrzymać od Rosji dostawy zboża i energii.
25168	7	Rosji może zależeć jednak nie tylko na sile ludzkiej, ale też na systemach artylerii, posiadanych przez Koreańczyków z północy. Pjongjang od lat inwestuje gigantyczne środki w swoje baterie rakietowe i pociski, w tym konstrukcje hipersoniczne, wykorzystując je do zastraszania swoich sąsiadów i prowokowania Stanów Zjednoczonych. Robi to niestety kosztem swoich mieszkańców, zaniedbując inne branże niż wojskowa.
25168	9	Jeśli Rosjanie otrzymają wsparcie od Korei Płn., to niestety Ukraińcy mogą mieć poważne problemy z potencjalnym odbiciem samozwańczych prokremlowskich republik. Nie jest natomiast jasne, czy północnokoreańscy żołnierze mogliby brać czynny udział w działaniach ofensywnych i przejmowaniu terytorium Ukrainy, czy może ograniczą się do ostrzałów z wykorzystaniem swojej artylerii.
25168	11	A sama północnokoreańska artyleria jest naprawdę potężna, o czym przekonacie się, przeglądając poniższe zestawienie uzbrojenia, którym dysponuje obecnie Korea Płn.
25169	1	Tusk irytuje opozycję? "Działa w myśl strategii Tomasza Lisa"
25169	3	Mniejsze partie opozycyjne mają być poirytowane działaniami Donalda Tuska ws. skażenia Odry oraz fałszywych doniesień nt. obecności rtęci.
25169	5	O sprawie donosi portal wprost.pl. "Małe partie opozycyjne są wściekłe na Donalda Tuska, że brnął w narrację o podwyższonym poziomie rtęci w Odrze, nawet gdy było już wiadomo, iż badania tego nie potwierdziły" – czytamy na stronie.
25169	7	Działacze opozycji są zdania, że powielając kłamstwo, Tusk źle postąpił. Taka taktyka może zniechęcić umiarkowany elektorat centrowy.
25169	9	– Zdroworozsądkowym wyborcom to może się nie podobać – ocenia wprost.pl z rozmówca opozycji. Jego zdaniem Tusk działa w myśl strategii, którą kiedyś sformułował Tomasz Lis, twierdząc, że "każdy ma swoje fakty".
25169	12	– Żelazny wyborca PiS-u wierzy, że tak naprawdę to Niemcy pewnie zanieczyściły Odrę. A twardy sympatyk Platformy Obywatelskiej wierzy w rtęć, nawet gdy badania tego nie potwierdzają. Tylko, że samymi żelaznymi elektoratami wyborów się nie wygrywa – czytamy.
25169	14	Opozycja uderza w PiS
25169	16	Przewodniczący Platformy Obywatelskiej Donald Tusk, krytykując rządzących, napisał w mediach społecznościowych, że "śnięte są nie tylko ryby w Odrze, śnięte jest całe państwo pod rządami Kaczyńskiego", a "PiS jest jak rtęć". Z kolei Polska 2050 Szymona Hołowni ma powołać sztaby kryzysowe na terenach, gdzie w całości przepływa Odra. Eksperci będą monitorować sytuację, ostrzegać i wspierać mieszkańców.
25169	18	Ostatnio także deputowana Koalicji Obywatelskiej Katarzyna Lubnauer odniosła się do kwestii zanieczyszczenia rzeki. W minioną środę w sieci opublikowała dokumenty po kontroli poselskiej w Rządowym Centrum Bezpieczeństwa. Pisma dotyczyły reakcji władz państwowych na katastrofę ekologiczną w Odrze.
25169	20	Przedłużenie zakazu
25169	22	W piątkowej konferencji prasowej z udziałem minister Anny Moskwy wziął udział wojewoda zachodniopomorski. Wcześniej Zbigniew Bogucki sam spotkał się z przedstawicielami mediów, aby ogłosić decyzję o przedłużeniu zakazu zbliżania się do wody Odry. Zakaz będzie obowiązywać do czwartku, 25 sierpnia tego roku. Decyzja była spodziewana i ostatecznie miała zapaść po konsultacjach z samorządowcami i rybakami.
25169	24	Wojewoda wyjaśnił, że władze chcą uniknąć przedłużania zakazu co kilka dni, by umożliwić odpowiednie planowanie działań dla osób korzystających w jakiś sposób z rzeki.
2517	2	Kukiz o niezaszczepionych: Jeśli ktoś chce się wieszać, może to zrobić
2517	4	Poprę budżet, który przedstawi rząd - mówił w rozmowie z RMF FM lider Kukiz'15, Paweł Kukiz.
2517	6	Cieszę się, że od naszych głosów tyle zależy, bo dzięki temu jestem w stanie wprowadzać ustawy, których nigdy w życiu nie byłbym w stanie wprowadzić samodzielnie - mówił Kukiz na uwagę, że większość rządząca m.in. w głosowaniu nad budżetem, jest zależna od głosów posłów Kukiz'15.
2517	8	W zamian dostałem ustawę antykorupcyjna, która została już podpisana przez prezydenta. Dostaliśmy zmianę rozporządzenia ws. norek. Dostaliśmy wyrównanie świadczeń dla opiekunów osób niepełnosprawnych, 30 tys. rodzin będzie sprawiedliwie, w miarę, potraktowanych, wiele lat się ubiegali ci ludzie o sprawiedliwe potraktowanie - wyliczał Kukiz.
2517	10	Dostaliśmy sprzedaż bezpośrednią dla rolników, sędziowie pokoju są już pod obradami Sejmu - dodał.
2517	12	Ja nie grożę - tak Kukiz odpowiedział na pytanie dlaczego w takim razie, skoro współpraca z PiS tak dobrze mu się układa, grozi partii rządzącej, że nie będzie głosował wraz z nią, jeśli wiceministrem sportu pozostawał będzie Łukasz Mejza. - Ja się z tego nie wycofuję, to nie jest groźba, szantaż, itd. Ja rozmawiałem z prezesem Jarosławem Kaczyńskim i w pewnym momencie powiedziałem, żeby prezes nie potraktował tego wątku, który zaraz poruszę, w kategoriach politycznych, ale w kategoriach etycznych, moralnych - mówił lider Kukiz'15. - Nie ma takiej opcji, abym pośrednio głosowaniem wspierał rząd, w którym zasiada osoba o niskiej transparentności. Z tego się nie wycofuje i tyle - dodał.
2517	14	Nie satysfakcjonuje mnie to, że Łukasz Mejza się zawiesił - podkreślił Kukiz dodając, że Mejza de facto poszedł na urlop. - Nie można się zawiesić, można się powiesić - kpił. - On cały czas jest de facto w Ministerstwie Sportu. Nie będę działał pochopnie, poczekam do końca roku, do końca roku wytrzymam - zapowiedział.
2517	16	Na uwagę, że oznacza to, iż w najważniejszym, budżetowym głosowaniu nie wywrze presji na PiS ws. Mejzy, Kukiz odparł, że "jeśli budżet nie przejdzie, rząd upada". - A jeśli rząd upadnie, to upadnie opcja, która realizuje te moje ustawy. A tamci... Ja ich wielokrotnie pytałem, nie ma absolutnie żadnego zainteresowania. PSL nas wyrzucił z koalicji, zagarnął pieniądze, które miały być szerzone na promocję bezpośredniej demokracji, nie wywiązał się z innych zobowiązań. To z kim ja mam rozmawiać? To mi zostaje PiS - dodał.
2517	18	Na pytanie, czy może wystartować w przyszłych wyborach z list Zjednoczonej Prawicy, Kukiz odparł, że jest w stanie wystartować z jakichkolwiek list "jeśli będzie sens".
25170	1	Tusk grzmi o "śniętym państwie": PiS jest jak rtęć
25170	3	"Śnięte są nie tylko ryby w Odrze, śnięte jest całe państwo pod rządami Kaczyńskiego. PiS jest jak rtęć" - napisał na Twitterze lider PO Donald Tusk.
25170	5	Do katastrofy ekologicznej na Odrze Tusk odnosił się również w czwartek, podczas spotkania z mieszkańcami Jaktorowa na Mazowszu. Ocenił, sytuacja związana z umieraniem ryb i innych zwierząt w Odrze to "jeden z największych skandali ekologicznych ostatnich lat".
25170	7	Jak dodał Donald Tusk w Jaktorowie, od 26 lipca, kiedy pojawiały się pierwsze sygnały w tej sprawie, rządzący "do dzisiaj de facto nie wysłali ludziom informacji, że woda jest zatruta". - My wszyscy jesteśmy trochę jak te ryby w Odrze - dodał.
25170	9	"Terytorialsi będą pomagać"
25170	11	Szef PO przypomniał też, że informacje w tej sprawie pojawiały się na Dolnym Śląsku już pod koniec lipca. - 26 lipca było już wiadomo, że Odra jest zagrożona katastrofą ekologiczną, już wtedy setki kilogramów śniętych ryb płynęło Odrą. 3 sierpnia była już interpelacja poselska, jedna z liderek partii Zieloni, z naszej koalicji, złożyła (tę) interpelację, (...). Dzisiaj się dowiadujemy, że pan Błaszczak wysyła tam żołnierzy, kiedy Odra właściwie w całym biegu jest zatruta - mówił.
25170	13	W czwartek minister obrony narodowej Mariusz Błaszczak poinformował na Twitterze, że żołnierze zostaną skierowani w rejon Odry. "Terytorialsi i wojska operacyjne będą pomagać w usuwaniu zanieczyszczeń na rzece" - napisał Błaszczak. "Będą także w gotowości do realizacji innych zadań" - dodał.
25170	15	W czwartek późnym wieczorem portal rbb24 podał, że pracownicy laboratorium w Berlinie-Brandenburgii stwierdzili w próbkach wody wysokie stężenie rtęci. Pomór ryb w Odrze na odcinku od Oławy w dół obserwowano od połowy lipca. Śnięte ryby zaobserwowano również m.in. w okolicach Wrocławia. Wojewódzki Inspektorat Ochrony Środowiska we Wrocławiu podał również w czwartek, że w żadnej z próbek pobranych z Odry w województwie dolnośląskim po 1 sierpnia nie stwierdzono obecności mezytylenu i że "we wszystkich badanych próbkach zaczynając od dnia 28 lipca mikroskopowa analiza biologiczna wykazała występowanie typowych organizmów dla rzeki Odry".
25172	1	Morawiecki bezlitosny. "Odra tak samo skażona rtęcią, jak Tusk prawdomównością"
25172	3	Mateusz Morawiecki nie zostawił suchej nitki na Donaldzie Tusku. Kością niezgody między panami tym razem okazała się katastrofa ekologiczna na Odrze. Premier nie przebierając w słowach, porównał skażanie rzeki do... prawdomówności lidera PO.
25172	5	Dramatyczną sytuacją w Odrze żyje cały kraj. Do tej pory strażacy i wędkarze wyłowili z rzeki już ponad 100 ton śniętych ryb. Niepokojące sygnały zaobserwowano po raz pierwszy już pod koniec lipca w Oławie pod Wrocławiem, a w połowie sierpnia skażona woda dotarła już do Szczecina. Eksperci mówią o ogromnej katastrofie ekologicznej, po której ekosystem będzie odradzać się latami.
25172	7	Władze od wielu dni starają się ustalić, co spowodowało masowe wymieranie ryb. Początkowo badania wykazały podwyższony poziom tlenu i wysokie zasolenie, później media obiegły sensacyjne doniesienia o skażeniu Odry rtęcią. Obecność tego pierwiastka miały wykazać badania przeprowadzone przez Niemców, jednak później okazało się, że był to błąd w tłumaczeniu, a niemieckim służbom chodziło o wysokie pH w wodzie.
25172	9	Morawiecki bez litości o Tusku
25172	11	Zanim informacja ta została sprostowana, wieść o rzekomej rtęci w polskiej rzece podłapała prasa, a na polskie władze posypały się gromy. Za brak podjęcia szybkich kroków w sprawie skażenia wody rząd punktował m.in. Donald Tusk. "Śnięte są nie tylko ryby w Odrze, śnięte jest całe państwo pod rządami Kaczyńskiego" a "PiS jest jak rtęć" - pisał na Twitterze.
25172	13	Teraz za te słowa liderowi PO oberwało się od premiera. Na piątkowej konferencji w Smolajnach (woj. warmińsko-mazurskie) Mateusz Morawiecki przypomniał w dosadny i jednoznaczny sposób, że "niektórzy insynuowali jakieś skażenie Odry chemikaliami, skażenie Odry rtęcią".
25172	15	Więc ja chciałem powiedzieć, że Odra jest tak skażona chemikaliami, tak skażona rtęcią, jak Donald Tusk skażony prawdomównością, czyli w ogóle - stwierdził bez ogródek szef rządu.
25172	17	Najnowsze badania pozwoliły premierowi na wydanie tak stanowczego osądu w sprawie rzeki. Tego samego dnia bowiem minister klimatu Anna Moskwa poinformowała, że kontrole wody nie wykazały żadnych nielegalnych aktywności w rzece. Rząd dopatruje się obecnie winy za katastrofę w niezidentyfikowanych dotąd algach i wysokim zasoleniu wód, do którego z kolei mógł przyczynić się zrzut wód z kopalni.
25174	1	Rosjanie bez zgód na pracę i pobyt. "Chodzi o bezpieczeństwo państwa"
25174	3	Przypomnijmy: o odmowach dla obywateli Rosji informowaliśmy na początku sierpnia. Teraz znamy więcej szczegółów.
25174	5	Z informacji przekazanych nam przez Pomorski Urząd Wojewódzki w Gdańsku wynika, że od 24 lutego (czyli od dnia, kiedy wojska rosyjskie bezprawnie zaatakowały Ukrainę) wydano 78 negatywnych decyzji dla obywateli Rosji, którzy starali się o czasowy pobyt lub pracę.
25174	7	W sumie od lutego do 30 czerwca złożono 548 takich wniosków. Nie wiadomo jednak, jaki mają w tej chwili status.
25174	9	Niewykluczone, że nadal są analizowane przez urzędników. Skala odmów może być jednak jeszcze większa. Świadczy o tym podstawa prawna, na którą powoływano się w już wydanych negatywnych decyzjach.
25174	11	Jak udało nam się dowiedzieć, wskazywano art. 100 ust. 1 pkt 4 Ustawy z dnia 12 grudnia 2013 r. o cudzoziemcach. Zgodnie z brzmieniem tego przepisu:
25174	13	"cudzoziemcowi odmawia się udzielenia zezwolenia na pobyt czasowy, gdy wymagają tego względy obronności lub bezpieczeństwa państwa lub ochrony bezpieczeństwa i porządku publicznego lub zobowiązanie wynikające z postanowień ratyfikowanych umów międzynarodowych obowiązujących Rzeczpospolitą Polską".
25174	15	Setki Rosjan pracujących na Pomorzu
25174	17	W tym miejscu warto zaznaczyć, że obywatele Rosji są jedną z największych grup obcokrajowców zatrudnianych na Pomorzu.
25174	19	Zgodnie z ostatnimi danymi ZUS wśród zgłoszonych do ubezpieczeń społecznych w oddziałach w Gdańsku i w Słupsku cudzoziemców dominują Ukraińcy. Na koniec marca było ich ponad 42,5 tys. To wzrost o ponad 2,5 tys. w porównaniu do grudnia 2021 r.
25174	21	Druga grupa to blisko 5 tys. obywateli Białorusi (wzrost o 500 osób).
25174	23	Pierwszą piątkę zamykali posiadacze paszportów: Gruzji (1524), Rosji (1203) i Mołdawii (1072).
25174	25	Europa coraz bardziej zamyka się na Rosję
25174	27	Tymczasem nieoficjalnie usłyszeliśmy, że wydawanie decyzji odmownych Rosjanom na pracę i pobyt jest związane z rekomendacjami Agencji Bezpieczeństwa Wewnętrznego.
25174	29	Działania polskich służb nie powinny jednak dziwić, zwłaszcza w kontekście dużo ostrzejszych i oficjalnych deklaracji państw graniczących z Rosją.
25174	31	Amerykańska agencja Associated Press informowała w ostatnich dniach o postulatach przywódców Estonii i Finlandii. Władze tych krajów domagają się zaprzestania wydawania wiz turystycznych Rosjanom.
25174	33	Ich zdaniem obywatele tego państwa nie powinni mieć możliwości spędzania urlopów w Europie, podczas gdy rosyjski rząd prowadzi wojnę w Ukrainie.
25174	35	W maju Biuro Wysokiego Komisarza Narodów Zjednoczonych ds. Praw Człowieka poinformowało natomiast, że od 24 lutego do 15 maja w Ukrainie zginęło 3668 cywilów. 3896 osób zostało rannych. Pojawiają się także kolejne dowody na zbrodnie wojenne, popełniane przez żołnierzy rosyjskich.
25174	37	Z kolei rosyjska agencja prasowa TASS poinformowała, że według sondażu przeprowadzonego 10-15 maja na próbie 1,6 tys. dorosłych obywateli Rosji zaufanie do Władimira Putina wynosi 81 proc. Należy jednak zaznaczyć, że wiarygodność prokremlowskiej sondażowni oraz agencji jest stosunkowo niewielka.
25175	1	Owsiak odpowiada Dudzie na jego słowa o granicy. "Kolejne brednie padają z pańskich ust"
25175	3	Jurek Owsiak w swoich mediach społecznościowych postanowił odnieść się do słów Andrzeja Dudy, które prezydent wypowiedział podczas przemówienia z okazji Święta Wojska Polskiego. "Pana słowa, że takie zachowanie to głupota i zdrada, to kolejne brednie, jakie padają z Pańskich ust" – stwierdził szef WOŚP.
25175	5	Andrzej Duda podczas przemowy z okazji Święta Wojska Polskiego nawiązał m.in. do sytuacji na granicy polsko-białoruskiej. 
25175	7	Przede wszystkim prezydent podziękował żołnierzom, którzy bronią granicy przed migrantami. "Dzięki postawie polskich żołnierzy i funkcjonariuszy, dzięki waszej postawie, pokazaliśmy tę determinację całemu światu, broniąc polskiej granicy, broniąc granicy Unii Europejskiej, broniąc granicy strefy Schengen" - przemawiał Andrzej Duda. "Mimo różnego rodzaju ataków, różnych durniów i zdrajców, różnych ludzi nieodpowiedzialnych, polski żołnierz stanął na wysokości zadania, wytrzymał" - dodał.
25175	9	Owsiak o pomocy migrantom
25175	11	Najwyraźniej słowa Andrzeja Dudy uraziły Jurka Owsiaka, który postanowił się do nich odnieść na swoim profilu facebookowym. "Panie Prezydencie. Po raz kolejny dał Pan sygnał z planety, na której Pan żyje - ale to daleko od Polski i Polaków, którzy mają swój prosty jasny i obywatelski kod postępowania!" – rozpoczął. 
25175	13	Owsiak przypomniał, że od ponad trzech lat jego fundacja uczy "małe dzieci i młodych ludzi zasad udzielania pierwszej pomocy - blisko trzy miliony osób ukończyło nasze kursy złożonym przez nich egzaminem". "Podstawową zasadą naszych kursów jest zasada dobrego Samarytanina, która każe nam udzielić pomocy osobie potrzebującej i ta sama zasada może wobec nas, którzy tej pomocy nie udzielą, wyciągnąć konsekwencje prawne" – kontynuował. 
25175	15	Wspomniał o tym, że wolontariusze otworzyli punkt humanitarny w Michałowie przy granicy polsko-białoruskiej. "Widzieliśmy, jaki ogrom ludzi dobrej woli pomaga ludziom wycieńczonym i wyczerpanym. Nie wszyscy przeżyli te straszne dla nich dni i po dzień dzisiejszy ludzie na tym kawałku ziemi cierpią" - napisał Owsiak. 
25175	17	Owsiak do Dudy: kolejne brednie jakie padają z Pańskich ust
25175	19	Szef WOŚP później nie krył już tego, że słowa Dudy go zdenerwowały. Zarzucił prezydentowi, że jego słowa to "brednie".
25175	21	Jurek Owsiak zapowiedział również, że pomoc jaką niesie on i jego fundacja na pewno się nie zakończy. "Nadal, jak tylko będzie potrzeba, będziemy pomagać i to robimy według zasady dobrego Samarytanina, a Pana myślenie i czyny, których się często wstydzę, nigdy nie zatrzymają mnie i moich, naszych, przyjaciół przed uczciwymi i humanitarnymi działaniami ponad wszelkimi religiami i kolorami". 
25175	23	"Z ogromnym optymizmem w sercu czytam ogrom komentarzy na Pańskie słowa, które tak jak ja nie zgadzają się z nimi i pokazują nas, Polaków, jako ludzi, którzy zawsze w sytuacjach ekstremalnych będą nieśli swoim bliźnim pomoc!" – zakończył Owsiak. 
25177	1	Wybory we Włoszech: przywódczyni skrajnej prawicy Georgia Meloni na fali poparcia
25177	3	włoski polityk Gruzja Meloni płynie na fali wsparcia, dzięki której może zostać pierwszą kobietą-premierem w kraju i pierwszym skrajnie prawicowym przywódcą od czasów II wojny światowej.
25177	5	Mimo że jej partia Bracia Włoch ma neofaszystowskie korzenie i promuje przesłanie chrześcijaństwa, patriotyzmu, macierzyństwa i tradycyjnych wartości rodzinnych, Meloni stara się rozwiać obawy związane z jej dziedzictwem, mówiąc, że wyborcy są zmęczeni takimi dyskusjami.
25177	7	Wciąż jednak pojawiają się dokuczliwe oznaki, że takiej spuścizny nie da się tak łatwo zburzyć: w symbolu jej partii znajduje się obraz trójkolorowego płomienia, zapożyczony z partii neofaszystowskiej powstałej niedługo po zakończeniu wojny.
25177	9	Jeśli Bracia Włoch zwyciężą w wyborach 25 września, a 45-letni Meloni zostanie premierem, minie prawie 100 lat po dojściu do władzy w październiku 1922 roku Benito Mussoliniego, faszystowskiego dyktatora Włoch.
25177	11	Meloni z dumą przedstawiła Caio Giulio Cesare Mussoliniego, prawnuka dyktatora, jako jednego ze swoich kandydatów do Parlamentu Europejskiego w 2019 roku, chociaż ostatecznie przegrał.
25177	13	Dla większości włoskich wyborców pytania o antyfaszyzm i neofaszyzm nie są „kluczowym motorem, na który należy głosować”, powiedział Lorenzo Pregliasco, szef firmy sondażowej YouTrend. „Nie postrzegają tego jako części teraźniejszości. Postrzegają to jako część przeszłości”.
25177	15	Przeczytaj także: Analiza: przegrana to zwycięstwo skrajnej prawicy we francuskich wyborach
25177	17	Mimo to Meloni jest wrażliwa na międzynarodowe analizy dotyczące jej możliwej premiery i woli określenie konserwatywna niż skrajnie prawicowa, aby opisać swoją partię.
25177	19	Niedawno nagrała wiadomości wideo w języku angielskim, francuskim i hiszpańskim, w których stwierdzono, że włoska prawica „od dziesięcioleci przekazuje faszyzm historii, jednoznacznie potępiając tłumienie demokracji i haniebne antyżydowskie prawa”.
25177	21	Było to odniesienie do przepisów z 1938 r. zakazujących małej włoskiej społeczności żydowskiej udziału w biznesie, edukacji i innych aspektach życia codziennego. Przepisy utorowały drogę do deportacji wielu włoskich Żydów do nazistowskich obozów zagłady podczas niemieckiej okupacji Rzymu pod koniec II wojny światowej.
25177	23	Jednak utrzymując trójkolorowy płomień w logo swojej partii, „symbolicznie bawi się tym dziedzictwem” – powiedział David Art, profesor politologii na Uniwersytecie Tufts, który bada skrajną prawicę Europy. „Ale potem chce powiedzieć: „My”. nie jesteś rasistą”.
25177	25	Kim jest Giorgia Meloni?
25177	27	Przeprosiła za „ton”, ale nie za treść przerażającego przemówienia, które wygłosiła w czerwcu w Hiszpanii, aby zdobyć poparcie dla skrajnie prawicowej partii Vox.
25177	29	„Powiedzą, że jesteśmy niebezpieczni, ekstremiści, rasiści, faszyści, negujący i homofobowie”, grzmiał Meloni, najwyraźniej nawiązując do negujących Holokaust. Zakończyła crescendo wykrzykiwanych haseł: „Tak dla naturalnych rodzin! Nie dla lobby LGBT! Tak dla tożsamości seksualnej! Nie dla ideologii gender!”
25177	31	Meloni zatrzasnął „biurokratów w Brukseli” i „fundamentalizm klimatyczny”. Meloni, który ma młodą córkę, twierdził, że „najbardziej cenzurowanym” zwrotem jest „kobieta i macierzyństwo”.
25177	33	Aborcja nie pojawiła się jako temat kampanii we Włoszech, gdzie jest legalna. Ale Meloni potępił malejący wskaźnik urodzeń we Włoszech, który byłby jeszcze niższy, gdyby nie imigrantki rodziły dzieci.
25177	35	Na wiecu prawicowych zwolenników w Rzymie w 2019 roku Meloni wywołała ryk aprobaty, krzycząc w tempie staccato: „Jestem Giorgia! Jestem kobietą. Jestem matką. Jestem Włochem i jestem chrześcijaninem. I nie możesz mi tego odebrać!”
25177	37	W ciągu kilku dni jej proklamacja stała się pożywką dla tekstów rapowej piosenki. Podczas gdy niektórzy postrzegali to jako parodię, Meloni uwielbiał to, a nawet zaśpiewał kilka taktów w państwowym programie radiowym.
25177	39	Według jej wspomnień „Jestem Giorgia” z 2021 r., znaczna część jej tożsamości została ukształtowana przez dorastanie w robotniczej dzielnicy Garbatella w Rzymie.
25177	41	W wieku 15 lat dołączyła do młodzieżowego oddziału Włoskiego Ruchu Społecznego, neofaszystowskiej partii z symbolem płomienia i oklejanej plakatami politycznymi w stolicy.
25177	43	Kiedy miała 31 lat, Berlusconi mianował ją ministrem ds. młodzieży w swoim trzecim i ostatnim rządzie. Wkrótce jednak przetarła własną drogę, współzałożycielka Brothers of Italy w 2012 roku.
25177	45	Zarówno Salvini, jak i Meloni twierdzą, że chronią to, co nazywają chrześcijańską tożsamością Europy. Salvini całuje wiszące różańce i nosi duży krzyż na swojej często odsłoniętej piersi, podczas gdy maleńki krzyż Meloni czasami wystaje spod jej luźnych bluzek.
25177	47	Jej partia stanowczo poparła posunięcia Draghiego, by wysłać broń na Ukrainę, mimo że Salvini i Berlusconi, otwarci wielbiciele rosyjskiego prezydenta Władimira Putina, udzielili jedynie chłodnego poparcia. Meloni broni również sojuszu NATO zakotwiczonego przez Stany Zjednoczone, kraj należący do Grupy Siedmiu. Jednak często postrzega przepisy Unii Europejskiej jako naruszenie suwerenności Włoch.
25177	49	Jeśli skrajnie prawicowe siły Meloni zdominują następny rząd Włoch, istnieje obawa o wsparcie, jakie Włochy udzielą prawicowym rządom na Węgrzech i w Polsce „dla ich głęboko konserwatywnych programów” wśród obaw o „demokratyczny odstępstwo” w UE, powiedział Art. .
25177	51	Ze swojej strony Meloni mówi, że „zaciekle sprzeciwi się wszelkim antydemokratycznym dryfom”.
25177	53	Co stoi za powstaniem partii Bracia Włochów?
25177	55	Jeszcze pięć lat temu Bracia z Włoch – nazwa inspirowana słowami początkowymi hymnu narodowego – byli postrzegani jako marginalna siła, zdobywając 4,4% głosów. Obecnie sondaże wskazują, że we wrześniu może ona zająć pierwsze miejsce i zdobyć aż 24% poparcia, tuż przed centrolewicową Partią Demokratyczną kierowaną przez byłego premiera Enrico Lettę.
25177	57	W złożonym, częściowo proporcjonalnym systemie wyborczym we Włoszech, koalicje wyborcze są tym, co sprawia, że ​​liderzy partii trafiają do premiera, a nie tylko głosy. Prawicowi politycy wykonali w tym roku znacznie lepszą robotę niż Demokraci, budując szeroko zakrojone partnerstwa wyborcze.
25177	59	Meloni sprzymierzyła się z prawicową partią Ligi kierowaną przez Matteo Salviniego, który, podobnie jak ona, sprzyja rozprawianiu się z nielegalną migracją. Jej drugim sojusznikiem wyborczym jest centroprawicowa partia Forza Italia byłego premiera Silvio Berlusconiego.
25177	61	W zeszłym roku jej partia jako jedyna odmówiła przyłączenia się do włoskiej koalicji narodowej pandemicznej jedności kierowanej przez premiera Mario Draghiego, byłego szefa Europejskiego Banku Centralnego. Rząd Draghiego upadł w zeszłym miesiącu, nagle porzucony przez Salviniego, Berlusconiego i lidera 5 gwiazdek Giuseppe Conte, którzy są zajęci spadającymi fortunami swoich partii w sondażach i wyborach lokalnych.
25177	63	W badaniach opinii Meloni „przypisuje się konsekwentne i spójne podejście do polityki. Nie poszła na kompromis” – powiedział Lorenzo Pregliasco z YouTrend, dodając, że jest również postrzegana jako „lider, który ma jasne pomysły – oczywiście nie wszyscy się z nimi zgadzają”.
25178	1	Jak zhańbiony miliarder zamierza "uszczęśliwić wszystkich". Silvio Berlusconi wraca na polityczne salony
25178	3	85-letni były włoski premier ma szansę zostać głównym rozgrywającym w zbliżających się wyborach. To może sprawić, że zyska kolejne pięć lat politycznych wpływów. Kariera Silvio Berlusconiego, miliardera, potentata na rynku nieruchomości, magnata medialnego i trzykrotnego premiera Włoch, trwa już dziesiątki lat, ale ostatnio jego popularność znacznie osłabła.
25178	5	Berlusconi jest chory. Mimo to nadal nie daje o sobie zapomnieć. Na imprezach partyjnych pojawia się raczej za pośrednictwem łącza wideo. A poza tym, po skazaniu za oszustwa podatkowe, otrzymał czteroletni zakaz sprawowania funkcji publicznych we Włoszech.
25178	7	Jednak teraz, gdy ma 85 lat, a większość ludzi w jego wieku raczej już poleguje na sofie, były włoski premier postanowił wystartować w wyborach. "W ten sposób wszyscy będą szczęśliwi" — powiedział w radiu ze swoją niepodrabialną pewnością siebie.
25178	9	Jeśli nie zdarzy się cud, to wybory 25 września przyniosą triumf prawicowej koalicji, w której Berlusconi będzie czołowym rozgrywającym, co zapewni mu wpływy na następne pięć lat.
25178	11	Powrót jest wynikiem jego poczucia "obowiązku", powiedział POLITICO w pisemnych odpowiedziach na nasze pytania. Włochy potrzebują wartości, które reprezentuje tylko jego partia, aby usprawnić gospodarkę, stwierdził. "Moi rodzice nauczyli mnie, że kiedy mocno czuję w sobie poczucie obowiązku, muszę znaleźć odwagę, by to zrobić".
25178	13	Wańka-wstańka
25178	15	Choć dominował we włoskiej polityce i mediach przez ponad dwie dekady, jeszcze niedawno wydawało się, że kariera polityczna Berlusconiego jest już za nim.
25178	17	Jego wizerunek nadszarpnęła tzw. afera bunga bunga, w której świadkowie opisywali orgie w jego okazałej willi pod Mediolanem. W 2011 r. narastający kryzys zadłużenia krajowego i obawy, że Włochy mogą nie wywiązać się ze zobowiązań, zmusiły go do przekazania władzy technokracie Mario Montiemu. Musiał stawić czoła licznym oskarżeniom, aż w końcu został usunięty z senatu po skazaniu za oszustwa podatkowe w 2013 r.
25178	19	Jednak nieoczekiwany wybuch nacjonalistycznego populizmu w ostatniej dekadzie dał Berlusconiemu szansę na wykreowanie siebie w roli odpowiedzialnego, prounijnego, umiarkowanego polityka. W 2019 r. został wybrany do Parlamentu Europejskiego, ale rzadko uczestniczy w głosowaniach.
25178	21	W zeszłym roku jego rehabilitacja wydawała się kompletna, gdy dołączył do wielkiej koalicji kierowanej przez byłego prezesa Europejskiego Banku Centralnego, Mario Draghiego, ostoję europejskich instytucji.
25178	23	W zeszłym miesiącu najwyraźniej wyczuwając zmianę politycznych wiatrów, przyłączył się do innych partnerów koalicyjnych, wycofując poparcie dla rządu Draghiego, co wymusiło przeprowadzenie przyspieszonych wyborów, które prawica ma szansę wygrać. Trzej ministrowie jego rządu zrezygnowali z członkostwa w partii Forza Italia, twierdząc, że jest on "nieodpowiedzialny" i przedkłada interesy partyjne nad dobro kraju.
25178	25	Berlusconi wypiera się jakiejkolwiek odpowiedzialności za upadek rządu, twierdząc, że "wolelibyśmy, aby rząd Draghiego trwał do naturalnego końca kadencji z wyborami w 2023 r. Nie było to możliwe z powodu nieodpowiedzialnego zachowania 5 Gwiazd i dwuznacznych manewrów Demokratów. Dlatego nie było innego rozwiązania, jak tylko zwrócić się do obywateli".
25178	27	Słabszy partner, ale nie aż tak słaby
25178	29	Poparcie dla Berlusconiego, mniejszego partnera w prawicowym sojuszu z twardo prawicowymi Braćmi Włoskimi Giorgii Meloni i antyimigracyjną Ligą Matteo Salviniego, jest znacznie mniejsze niż w czasach świetności w 2008 r., kiedy jego partia uzyskała 37 proc. w wyborach. Obecnie jej notowania oscylują wokół 8 proc. Oczekuje się jednak, że łącznie partie prawicowe uzyskają około 45 proc. głosów, co powinno wystarczyć do uzyskania większości w parlamencie.
25178	31	Jednak prawica musi przekonać do siebie nie tylko włoskich wyborców, ale także międzynarodowych inwestorów, agencje ratingowe, europejskie rządy i instytucje, które obawiają się, że najbardziej prawicowy rząd w powojennej historii Włoch może być zagrożeniem dla demokracji i sojuszy Włoch w Unii i NATO.
25178	33	Jeśli instytucje międzynarodowe nie będą przekonane, że mocno zadłużone Włochy będą w bezpiecznych rękach, koszty pożyczek gwałtownie wzrosną, a pole manewru rządu zostanie poważnie ograniczone.
25178	35	Zwrot w sprawie Putina
25178	37	Jednym z powodów tych obaw były ciepłe relacje niektórych członków sojuszu z partiami skrajnie prawicowymi w innych krajach, takimi jak hiszpański Vox, a także z autokratami, takimi jak premier Węgier Viktor Orbán czy przywódca Rosji Władimir Putin.
25178	39	Liga podpisała w 2017 r. umowę o współpracy z Jedyną Rosją, partią Putina, a Salvini próbował odbyć na początku tego roku misję pokojową w Moskwie, ale wyszło na jaw, że opłaciła ją rosyjska ambasada. Sam Berlusconi cieszył się długą przyjaźnią Putina i nawet spędzał wakacje w jego daczy, a teraz był zmuszony zaprzeczać doniesieniom mediów, że kontaktował się z rosyjskim ambasadorem w Rzymie i sympatyzował ze stanowiskiem Rosji.
25178	41	Do tej pory jego krytyka inwazji Putina na Ukrainę była stonowana. Ale w wypowiedzi dla POLITICO Berlusconi jednoznacznie potępił swego byłego przyjaciela: "Dziś Rosja, atakując Ukrainę, naruszyła prawo międzynarodowe i sprowadziła bolesną wojnę do serca Europy".
25178	43	Wspominając czasy, gdy był premierem, Berlusconi twierdzi, że jedynie pracował nad poprawą stosunków między Rosją a Zachodem. Porozumienie NATO-Rosja z 2002 r. w Rzymie "mogło być początkiem ery, w której Rosja stała się partnerem i zaufanym rozmówcą." Powiedział, że jest "głęboko rozczarowany" Putinem.
25178	45	Berlusconi zaprzeczył, że którakolwiek z partii w prawicowym sojuszu ma charakter ekstremistyczny, twierdząc, że koalicja jest centroprawicowa i dodał, że "nie ma nic wspólnego z ruchami ekstremistycznymi w innych krajach."
25178	47	"Jesteśmy proeuropejscy, prozachodni, pronatowscy, z liberalną demokracją jako naszym jedynym punktem odniesienia", napisał Berlusconi i dodał, że "nie uczestniczyłby w żadnym rządzie", gdyby nie był absolutnie pewien jego "demokratycznej poprawności, poczucia odpowiedzialności i lojalności wobec Europy i Zachodu".
25178	49	Według Berlusconiego to lojalność centrolewicy jest wątpliwa, ponieważ w skład ich koalicji wchodzi skrajnie lewicowa partia, która głosowała przeciwko wstąpieniu Szwecji i Finlandii do NATO.
25178	51	Drugie życie Berlusconiego
25178	53	Mimo mniejszej dziś popularności Berlusconi wciąż potrafi wywołać zamieszanie. W zeszłym tygodniu, podczas dyskusji nad proponowaną reformą systemu prezydenckiego, zasugerował, że prezydent Sergio Mattarella, jeśli ta reforma przejdzie, będzie musiał podać się do dymisji.
25178	55	Wypowiedź ta została odebrana jako atak na Mattarellę, gwaranta włoskiej równowagi demokratycznej i najpopularniejszego polityka w kraju. Przeciwnicy Berlusconiego oskarżyli prawicę o spisek mający na celu demontaż włoskiego systemu demokratycznego i powiedzieli, że Berlusconi chce tej roli dla siebie. Berlusconi zaprzeczył, jakoby chciał zostać prezydentem.
25178	57	Berlusconi mógłby aspirować do drugiej najwyższej funkcji we Włoszech – przewodniczącego senatu, ale byłby to wybór bardzo kontrowersyjny, a jego sojusznicy jak dotąd nie poparli go.
25178	59	Osoby wtajemniczone mówią, że kampania wyborcza go ożywiła. Jego kampania opierająca się na materiałach wideo publikowanych na Facebooku, wykorzystuje nostalgię za latami 90. i sprawdzone obietnice cięć podatkowych i podwyższenia emerytur.
25178	61	Nawet bez formalnego stanowiska, tak długo, jak zbiera głosy, których się spodziewa, Berlusconi będzie miał znaczące wpływy w następnym rządzie.
25178	63	– Jeśli zdobędzie 7 do 8 proc. głosów, tak jak się spodziewamy, to może oznaczać różnicę między wyraźnym zwycięstwem prawicy a nierozstrzygniętym wynikiem – powiedział Daniele Albertazzi, profesor polityki na Uniwersytecie w Surrey. – Byłby kluczowy dla przetrwania koalicji. I można sądzić, że da to odczuć swoim sojusznikom.
25178	65	Ideologicznie, istnieje szerokie porozumienie między prawicowym sojuszem na temat programu wyborczego cięć podatkowych i ograniczeń imigracyjnych, a skrajnie prawicowe partie wyglądają na mało skłonne do ulegania swoim bardziej ekstremistycznym zwolennikom.
25178	67	Berlusconi może jednak, jeśli zechce, wyznaczyć wiele czerwonych linii. Pozycja Forza Italia w centrum oznacza, że jest to jedyna z partii, która teoretycznie może przejść do wspierania lewicowego lub technokratycznego rządu, bez płacenia wysokiej ceny u wyborców.
25178	69	– On jest niezbędny. W centrum może rozgrywać wiele partii – powiedział Albertazzi. – Może pozostać ważny jeszcze przez następne pięć lat.
25179	1	„Teflonowy Marek” najdłużej urzędującym premierem w historii Holandii. Kim jest Mark Rutte?
25179	3	Miał powstrzymać przed skrajną prawicą pod postacią groźnego Geerta Wildersa. I dokonał tego. Przy okazji niestety przejął część antyimigranckiej retoryki przeciwnika. Za jego kadencji wszelkie próby reformy UE były przez Niderlandy hamowane.
25179	5	Kryzys finansowy, kryzys uchodźczy, kryzys pandemiczny i wreszcie kryzys wywołany wojną w Ukrainie – z wieloma wyzwaniami mierzyły się Niderlandy przez ostatnie 12 lat, ale za każdym razem z tym samym człowiekiem u steru. Długowieczność polityczna Ruttego jest w Europie Zachodniej czymś wyjątkowym, ale nad szefem rządu w Hadze zbierają się ciemne chmury i nie wiadomo, czy i tym razem uda mu się je rozproszyć.
25179	7	Jest rok 2010. Barack Obama dopiero od niedawna jest prezydentem, Francją rządzi Nicholas Sarkozy, we Włoszech urząd premiera pełni Silvio Berlusconi, a w Polsce trwa pierwsza kadencja rządu Donalda Tuska. W Niderlandach – wtedy nazywanych Holandią – wybory wygrała konserwatywno-liberalna Partia Ludowa na rzecz Wolności i Demokracji (w skrócie VVD), a szefem rządu został jej przewodniczący Mark Rutte.
25179	9	Na początku sierpnia minęło dokładnie 4310 dni od zaprzysiężenia Ruttego, przez co ustanowił on rekord w długości sprawowania urzędu premiera. Wcześniej należał on do chadeka Ruuda Lubbersa, który rządził krajem między 1982 a 1994 rokiem. Rutte jako premier przetrwał trzy wybory krajowe, ponad sto parlamentarnych prób odwołania go ze stanowiska i kilka kryzysów politycznych. To wszystko sprawiło, że Holendrzy nadali mu przydomek „teflonowego Marka” – żaden brud do niego nie przywiera. Spośród liderów Unii Europejskiej jedynie Viktor Orban towarzyszył mu na początku jego pierwszej kadencji. Węgier o autorytarnych ciągotach nigdzie się nie wybiera, a co z Ruttem?
25179	11	Ciepła woda w kranie i rower w garażu
25179	13	Szef holenderskiego rządu nie zawdzięcza 12 lat na stanowisku swej charyzmie czy porywaniu Holendrów ambitnymi wizjami. Jak sam kiedyś powiedział, parafrazując Helmuta Schmidta, jeśli ktoś szuka wizji, to powinien pójść do okulisty, a nie do niego. Przywódca VVD proponuje zamiast tego spokój, stabilność i ciepłą wodę w kranie. A do wyborców ta przyziemność najwidoczniej przemawia. Wiele zmieniło się w holenderskiej polityce przez ostatnie kilkanaście lat, ale nie osoba premiera. Może nie porywa, ale zdaje się sprawnie zarządzać państwem.
25179	15	Z wizerunkiem skromnego menadżera współgra jego życie codzienne  – Rutte znany jest z dojeżdżania do pracy rowerem, ma stary samochód i nieduży dom. Przestrzega też starannie prawa: w czasach, gdy wielu polityków zatapiają skandale związane z łamaniem obostrzeń covidowych, Rutte nie odwiedził w szpitalu umierającej matki, ponieważ byłoby to niezgodne z obowiązującymi wówczas restrykcjami. Swoją drogą bardzo kontrowersyjnymi i wywołującymi ostre protesty, więc hipokryzja rządzących nie uszłaby im płazem. Teflonowy Marek pozostał czysty.
25179	17	Nie można jednak zapominać, że premier Holandii jest również wyjątkowo zręcznym politykiem, zdolnym do lawirowania między różnymi opcjami politycznymi i zawierania trudnych kompromisów. Te umiejętności są niezbędne w kraju, gdzie faktyczny próg wyborczy wynosi 0,67 proc. i w parlamencie zwykle zasiada dziesięć lub więcej partii, przez co niemal każdy rząd wymaga koalicji przynajmniej kilku z nich. Za kadencji Ruttego VVD tylko raz miała więcej niż 40 posłów w liczącej 150 miejsc Izbie Reprezentantów (Tweede Kamer). Aby utrzymać się przy władzy, premier wchodził w najróżniejsze koalicje, przez co przezywano go nieraz kameleonem.
25179	19	Partnerzy Ruttego – od narodowych populistów po socjaldemokratów
25179	21	Lider VVD od dawna traktowany jest jako zapora przed skrajną prawicą, więc rzadko się pamięta o tym, że to z jej pomocą po raz pierwszy został premierem. W 2010 Partia Wolności Geerta Wildersa udzieliła Ruttemu i jego chadeckim koalicjantom poparcia, które utrzymało się do 2012, gdy doszło do przedterminowych wyborów w wyniku braku większości parlamentarnej dla polityki cięć budżetowych. Następnym partnerem VVD była socjaldemokratyczna Partia Pracy (PvdA), więc rząd przybrał bardziej centrowy kierunek.
25179	23	W kolejnych wyborach w 2017 Rutte występował już jako gwarant stabilności oraz proeuropejski liberał, którego celem jest powstrzymanie groźnego Wildersa. I rzeczywiście tego dokonał, ale samemu przyjmując antyimigrancką retorykę, wraz z wieloma postulatami skrajnej prawicy. Dodajmy, że „proeuropejskość” Ruttego sprowadza się do obrony jej neoliberalnego i technokratycznego kształtu, a za jego kadencji wszelkie próby reformy Unii były przez Niderlandy hamowane, co ostatnio uwidoczniło się przy planowaniu przez UE funduszu odbudowy po pandemii. Rutte od początku był jednym z największych zwolenników zaciskania pasa i również w dyskusjach nad budżetami unijnymi sprzeciwiał się nazbyt ambitnym planom.
25179	25	Po wyborach w latach 2017 i 2021 formowano centroprawicowe koalicje rządowe składające się z tych samych partii: VVD, socjalliberalnych Demokratów 66 oraz dwóch ugrupowań chadeckich (CDA i CU). W obu przypadkach osiągnięcie porozumienia nie było łatwe, ale Rutte udowodnił swoją elastyczność oraz zdolność budowania międzypartyjnego kompromisu. A mimo pojawiania się różnych kandydatów na premiera, żaden nie potrafił zmontować alternatywnej koalicji.
25179	27	Zmęczenie, wściekli farmerzy, polityczny rywal – co pokona Ruttego?
25179	29	Po dwunastu latach na stanowisku trudno zachować początkowy entuzjazm, a krytycy coraz częściej wytykają Ruttemu widoczne zmęczenie. On sam temu przeczy, ale o ile niegdyś rywale porównywali go do króliczka Duracella ze względu na energię oraz pracowitość, to teraz nawet działacze VVD nieoficjalnie wspominają o wypaleniu premiera i konieczności znalezienia następcy. Okoliczności nie oszczędzają Ruttego, ponieważ niedawno musiał sobie radzić z dużymi protestami przeciw obostrzeniom covidowym, a teraz z kolei miasta i drogi są blokowane przez traktory wściekłych farmerów.
25179	31	Mimo niewielkiego terytorium Holandia jest największym na kontynencie eksporterem mięsa. Utrzymywanie wielu milionów sztuk bydła oraz innych zwierząt powoduje jednak ogromne koszty środowiskowe i ze względu na zanieczyszczenia rząd ogłosił plan redukcji żywego inwentarza o 50 proc. do 2030 roku. To naturalnie oburzyło farmerów i zapoczątkowało ich protesty. Nie jest to jedyna bolączka Holendrów – Rutte zapewniał wprawdzie ciepłą wodę w kranie, ale niewiele zrobił dla rozwiązania problemów strukturalnych kraju. Dla międzynarodowych korporacji Holandia jest rajem podatkowym, ale obywatele w ostatnich kilkunastu latach doświadczyli cięć świadczeń socjalnych. Trwa kryzys mieszkaniowy i w obliczu bezczynności państwa to władze lokalne usiłują z nim walczyć. Do tego wreszcie dochodzi katastrofa klimatyczna, szczególnie niebezpieczna dla kraju, którego duża część jest położona w depresji.
25179	33	Na korzyść Ruttego przemawia słabość opozycji. Co prawda na fali protestów poparcie zyskuje Ruch Farmersko-Obywatelski (BBB), ale to prawdopodobnie chwilowy fenomen. Za to Partia Pracy nie może pozbierać się od czasu wejścia w koalicję z VVD. Mówi się o możliwym połączeniu PvdA z Zieloną Lewicą, ale chociaż według sondaży taka lewicowa koalicja mogłaby walczyć nawet o zwycięstwo wyborcze, to na razie brakuje konkretów. Partia Socjalistyczna z kolei, ostatnia z głównych partii progresywnych, jest pogrążona w wewnętrznych sporach między mniej i bardziej radykalnymi działaczami, przez co elektorat od niej powoli ucieka. Po drugiej stronie sceny politycznej, na skrajnej prawicy, trwa rywalizacja między kilkoma partiami i nawet najsilniejsza z nich nie może obecnie zagrozić VVD.
25179	35	W kryzysie znajduje się także chadecka CDA, ale jeśli szukać kogoś, kto zakończyłby dominację Ruttego w polityce, to może nim być były polityk tej partii, Pieter Omtzigt. Doprowadził on do upadku rządu na krótko przed ostatnimi wyborami ujawniając że holenderska skarbówka, bardzo łagodna wobec korporacji, niesprawiedliwie pozbawiła dziesiątki tysięcy rodziców zasiłków na dzieci – wielu z nich zostało dodatkowo obłożonych gigantycznymi karami za rzekome oszustwa. Rutte przetrwał ten skandal, ale był to jeden z większych ciosów, jakie otrzymał w swojej politycznej karierze. Omtzigt natomiast błyskawicznie stał się jednym z najpopularniejszych polityków w Holandii, więc spekuluje się, że to on w następnych wyborach może pozbawić teflonowego Marka kolejnej kadencji, o ile Rutte sam wcześniej nie zdecyduje się na polityczną emeryturę.
25180	1	Odkryto "słaby punkt" głównych wariantów koronawirusa
25180	3	Naukowcy odkryli ważną lukę we wszystkich głównych wariantach wirusa SARS-CoV-2, w tym niedawno powstałych podwariantach Omikronu. "Teraz, gdy zdołaliśmy szczegółowo opisać ich strukturę, otworzyły się przed nami zupełnie nowe możliwości leczenia" - twierdzą badacze. W publikacji wyjaśniają też, dlaczego terapia przeciwciałami dla COVID-19 nie była skuteczna w kluczowych momentach.
25180	5	Wykrytą słabość mogłyby potencjalnie wykorzystywać przeciwciała neutralizujące, torując drogę terapiom, które byłyby skuteczne wobec wszystkich wariantów koronawirusa - podkreślają badacze z University of British Columbia.
25180	7	Zespół kierowany przez dr. Srirama Subramaniama wykorzystał mikroskopię krioelektronową (cryo-EM) do ujawnienia na poziomie atomowym struktury wrażliwego miejsca na białku kolca wirusa. Fragment ten określa się mianem epitopu. Jednocześnie naukowcy opisali przeciwciało VH Ab6, którego fragment jest zdolny do przyłączenia się do epitopu wirusa i jego całkowitej neutralizacji.
25180	10	"Wirus szybko się przystosowuje"
25180	12	- SARS-CoV-2 to wysoce przystosowujący się wirus, który w procesie ewolucji nauczył się unikać większości istniejących terapii przeciwciałami, a także dużej części odporności zapewnianej przez szczepionki i naturalną infekcję - mówi dr Subramaniam. - Nasze badanie ujawnia jego słaby punkt, który jest w dużej mierze niezmieniony we wszystkich wariantach i może zostać łatwo zneutralizowany przez fragment przeciwciała.
25180	14	- To dobry grunt pod projektowanie różnorodnych terapii i zabiegów, które mogą potencjalnie pomóc wielu zagrożonym osobom - podkreśla.
25180	16	Przeciwciała to cząsteczki naturalnie wytwarzane przez nasz organizm w celu zwalczania infekcji, ale można je również produkować w laboratorium i później podawać pacjentom. Chociaż opracowano już kilka terapii przeciwciałami dla COVID-19, ich skuteczność zawsze mocno spadała w obliczu nowych, wysoce zmutowanych wariantów, takich jak Omikron.
25180	18	Jak działają przeciwciała?
25180	20	- Przeciwciała przyczepiają się do wirusa w bardzo specyficzny sposób; pasują do niego jak klucz do zamka. Czyli kiedy wirus mutuje, klucz już nie pasuje - tłumaczy Subramaniam. - Szukaliśmy więc kluczy uniwersalnych. Takich przeciwciał, które neutralizują wirusa nawet po rozległych mutacjach.
25180	22	Takim uniwersalnym kluczem zidentyfikowanym w opisywanym badaniu okazał się fragment przeciwciała VH Ab6. Eksperymenty potwierdziły jego skuteczność przeciwko wariantom Alfa, Beta, Gamma, Delta, Kappa, Epsilon i Omikron. Fragment neutralizuje SARS-CoV-2 poprzez przyłączanie się do epitopu na białku kolca i blokowanie wirusa przed wnikaniem do ludzkich komórek.
25180	24	- Epitop, który opisujemy w tej publikacji, nie jest objęty tzw. gorącymi punktami mutacji, dlatego jest zachowany w bardzo podobnej lub niezmienionej formie w różnych wariantach - mówi autor badania. - Teraz, gdy zdołaliśmy szczegółowo opisać jego strukturę, otworzyły się przed nami zupełnie nowe możliwości leczenia.
25180	26	Zdaniem dr. Subramaniama ta swoista "pieta achillesowa" wirusa może być wykorzystana przez producentów leków nie tylko do tworzenia skutecznych środków przeciwko aktualnie dominującym wariantom, ale także tym, które pojawią się za jakiś czas.
25180	28	- Uzyskaliśmy pełny obraz tego wrażliwego miejsca. Znamy każdą interakcję, w jaką białko kolca może wchodzić z przeciwciałem w tym właśnie regionie. Możemy więc opracować mnóstwo różnych terapii przeciwciałami - podsumowuje Subramaniam. 
25180	30	- A posiadanie szeroko skutecznych, działających na różne warianty leków, całkowicie zmieniłoby zasady gry w trwającej pandemii - zapowiada.
25182	1	Nie ma zagrożenia klimatycznego
25182	3	Tak twierdzi Światowa Deklaracja Klimatyczna, której treść została opublikowana 18.08. 2022 r.. Podpisało ją ponad 1100 naukowców z całego świata, w tym kilku laureatów Nagrody Nobla.
25182	5	Komentarze jakie na całym świecie ukazały się na ten temat mieszczą się w przedziale od entuzjazmu po sceptyczną ocenę możliwości praktycznego jej wykorzystania.
25182	7	Ci pierwsi stwierdzają, że istniejącej fikcji politycznej, że to ludzie powodują większość lub wszystkie zmiany klimatyczne, oraz twierdzeniu, że nauka stojąca za tym pojęciem jest „ustalona”, zadano brutalny cios publikacją „Światowej Deklaracji Klimatycznej (WCD)” podpisanej przez ponad 1100 naukowców i profesjonalistów.
25182	9	Nie ma kryzysu klimatycznego, twierdzą autorzy, którzy pochodzą z całego świata i deklaracje tę opracowali pod kierunkiem norweskiego laureata Nagrody Nobla w dziedzinie fizyki, profesora Ivara Giaevera. Deklaracja ta twierdzi, że nauka o klimacie przerodziła się w dyskusję opartą na wierzeniach, a nie na zdrowej samokrytycznej nauce.
25182	11	Komentatorzy tego raportu cytują jego ustalenia, że powinniśmy uwolnić się od naiwnej wiary w niedojrzałe modele klimatyczne, a w przyszłości badania nad klimatem muszą kłaść znacznie większy nacisk na naukę empiryczną. Przepaść między światem rzeczywistym a światem modelowanym mówi nam, że daleko nam do zrozumienia zmian klimatycznych,
25182	13	Deklaracja dalej stwierdza, że klimat Ziemi zmieniał się odkąd istnieje planeta, z naturalnymi okresami chłodu i ciepła. Nic dziwnego, że przeżywamy okres ocieplenia. Mówi się, że modele klimatyczne mają wiele niedociągnięć i nie są ani trochę wiarygodne jako narzędzia polityki globalnej.
25182	15	Modele te wysadzają w powietrze działanie gazów cieplarnianych, takich jak dwutlenek węgla, ale ignorują wszelkie korzystne jego efekty. Raport ten stwierdza, że CO2 nie jest zanieczyszczeniem. Jest on niezbędny dla całego życia na Ziemi. Fotosynteza to błogosławieństwo. Więcej CO2 jest korzystne dla przyrody, zazieleniając Ziemię; dodatkowy CO2 w powietrzu sprzyja wzrostowi biomasy roślinnej na świecie. Jest również dobry dla rolnictwa, zwiększając plony i dostarczając więcej żywności.
25182	17	To tylko wybrane fragmenty tej deklaracji, która burzy cały gmach teorii ocieplenia klimatu. Sceptycy zauważają, że choć deklaracja ta jest wydarzeniem o ogromnym znaczeniu, to zostanie zignorowana przez media głównego nurtu. Ale to nie pierwszy raz, kiedy wybitni naukowcy apelują o większy realizm w naukach o klimacie. Oczywiście, zieloni ekstremiści w środowisku akademickim, politycznym i dziennikarskim będą nadal argumentować za pożądaną realizacją polityki Net Zero.
25183	1	Putin wykorzysta śmierć Duginy? "Kreml może stymulować swoje społeczeństwo"
25183	3	Po śmierci Darii Duginy, córki rosyjskiego ideologa, eksperci są przekonani, że rosyjska propaganda będzie wykorzystywała tajemnicze zdarzenie do podsycania nastrojów antyukraińskich i zainteresowania wojną w Ukrainie. Z drugiej strony, Kreml nie będzie zainteresowany mitologizacją Aleksandra Dugina i jego ultranacjonalistycznych poglądów. – Czeka nas ciąg dalszy wewnętrznej rozgrywki służb na Kremlu. Najpierw wykorzystają zamach, by później przejść nad nim do porządku dziennego – mówią nam eksperci.
25183	5	Przypomnijmy, w sobotę wieczorem w wybuchu samochodu na autostradzie pod Moskwą zginęła Daria Dugina, córka Aleksandra Dugina, jednego z głównych ideologów Kremla, zwolennika rosyjskiego imperializmu i inwazji na Ukrainę. Autem miał jechać Dugin, ale w ostatniej chwili przesiadł się do innego pojazdu. Według rosyjskiej służby bezpieczeństwa (FSB) zamach zorganizowała i przeprowadziła obywatelka Ukrainy. Szybko się jednak okazało, że dowody na jej winę spreparowano. A ukraińskie władze stanowczo odcięły się od zdarzenia.
25183	8	W tym samym czasie w Rosji – według niezależnego portalu Meduza – spada zainteresowanie wojną. Rosjanie zaczynają być zmęczeni tematami związanymi z "operacją specjalną" w Ukrainie.
25183	10	Jak informuje portal, świadczą o tym także wyniki badań przeprowadzonych przez prywatny holding Romir. "Wynika z nich, że oglądalność najważniejszych federalnych kanałów spadła o co najmniej osiem procent. Większość czasu antenowego w rosyjskiej telewizji zajmują teraz polityczne talk-showy, w których gospodarze i uczestnicy rozmawiają o Ukrainie i "wrogich krajach Zachodu" – czytamy w analizie.
25183	12	"Kreml będzie stymulować społeczeństwo"
25183	14	Czy rosyjska propaganda będzie więc wykorzystywać zamach na córkę rosyjskiego ideologa do ponownego zainteresowania wojną? Czy będzie budować mit Dugina na bazie tajemniczego zdarzenia? Według ekspertów, z którymi rozmawiała Wirtualna Polska, z racji wewnętrznych walk o władzę na Kremlu, temat zamachu będzie krótkotrwały.
25183	16	- Wydaje się, iż rzeczywiście społeczeństwo rosyjskie zaczyna być zmęczone informacjami o wojnie w Ukrainie. Rosjanie przestają już reagować na wydarzenia na froncie, w takim stopniu jak na początku konfliktu - mówi Wirtualnej Polsce Michał Marek, ekspert ds. dezinformacji w Rosji, prezes Fundacji Centrum Badań nad Współczesnym Środowiskiem Bezpieczeństwa.
25183	18	Jak podkreśla, dlatego właśnie "każde wydarzenie, które może stymulować emocje w związku z wojną, jest korzystne z perspektywy Kremla". - Zabójstwo Darii Duginy taką rolę obecnie zapewne odegra. Ale w dłuższej perspektywie, także tej "mitycznej", kwestia zamachu nie będzie miała przełożenia na nastroje Rosjan. Przejdą oni do spraw codziennych, a temat zostanie zapomniany – dodaje.
25183	20	I jak podkreśla, rosyjskie ośrodki propagandowe wykorzystują zamach w jednym celu. - Do podgrzewania antyukraińskich i antyzachodnich nastrojów. Wiodącą narracją jest obwinianie Ukrainy, ale pojawia się również wątek odpowiedzialności zachodnich służb. Jak mantrę powtarzane jest hasło, że jest to wojna Rosji z NATO. Kreml buduje przez to ciągłe poparcie dla dalszych działań w Ukrainie – ocenia Michał Marek.
25183	22	W podobnym tonie wypowiada się profesor Daniel Boćkowski z Katedry Bezpieczeństwa Międzynarodowego Uniwersytetu w Białymstoku. - Kreml po zamachu może stymulować społeczeństwo do ponownego zainteresowania wojną. Rosyjscy propagandyści są w tym nieźli, ale są też do bólu przewidywalni. Dugin jest co prawda prokremlowskim ideologiem, ale to bardziej jego córka była w Rosji na topie. Występowała bardzo często w materiałach propagandowych, nawoływała do nienawiści wobec Zachodu i Ukrainy. Była utożsamiana z systemem. Kreml może to chcieć wykorzystać – mówi nam prof. Daniel Boćkowski.
25183	24	"Dugin nie jest w Rosji guru"
25183	26	Jego zdaniem, zamach na Duginę "nie rezonuje w dużym stopniu" w samej Rosji. - Może jedynie wśród ultranacjonalistów, nawołujących do odwetu na Ukrainie. Kreml nie będzie mitologizował córki Dugina, bo mityczny stałby się sam Dugin. Ona była odbiciem jego ideologii. Ultranacjonalizm jest dobry w Rosji dla skrajnie prowojennych polityków i biznesmenów, którzy na konflikcie zarabiają. Ale wcale nie musi być w interesie oligarchów, którzy potracili majątki, jachty i możliwość podróżowania po świecie – ocenia prof. Daniel Boćkowski.
25183	28	Jak napisał w komentarzu dla tygodnika "The Spectator" profesor Mark Galeotti, autor książek na temat Rosji, choć wiele osób na Zachodzie uważa Dugina za "mózg Putina" lub "Rasputina Putina", nie jest on jednak, i nigdy nie był, szczególnie wpływowy i nie ma żadnych osobistych powiązań z rosyjskim prezydentem.
25183	30	W opinii naukowca, Dugin jest jednym z całego szeregu "przedsiębiorców politycznych", którzy próbują przedstawić Kremlowi swoje plany i doktryny.
25183	32	"Przez chwilę, w 2014 roku, był na fali, bo jego twierdzenia o cywilizacyjnym przeznaczeniu Rosji i statusie euroazjatyckiego narodu były wygodne przy racjonalizowaniu zagarnięcia ziem w Donbasie. Później jednak Dugin przestał być przydatny" – twierdzi Mark Galeotti.
25183	34	Ideolog wygodny dla Kremla
25183	36	Zdaniem prof. Daniela Boćkowskiego, Dugin funkcjonował w rosyjskim systemie politycznym dzięki temu, że był opłacany przez Kreml. - System opłacał Dugina, władza korzystała z niego jako narzędzia. Jego koncepcje, wizje świata, poglądy – były raz mniej potrzebne, innym razem bardziej. Jak bardziej, to wypływał na wierzch. Jak mniej, to krążył w środowisku swoich ultranacjonalistów i nikt mu nie przeszkadzał. A jego córka świeciła światłem odbitym, nie mając specjalnie pojęcia, co robić, podpisując swoje filozoficzne analizy pseudonimem Daria Płatonowa – mówi WP prof. Daniel Boćkowski.
25183	38	W opinii naszego rozmówcy, za zamachem stały rozgrywki wewnętrzne w Rosji. - Na pewno żadna rosyjska armia narodowa czy ukraińskie służby. Ale też Putin o tym nie decydował. Musimy przestać ideologizować rosyjskiego dyktatora. Przez ostatnie 10 lat mamy w Rosji projekt propagandowy, że Putin jest wszechmocny. A nie jest. Nie decyduje o wszystkim. Putin nie jest bogiem. Nawet gdyby chciał, nie jest nawet Stalinem. Jest częścią układanki. Nie wiemy, czy to on ją sam sobie ułożył, czy inni układali. Pamiętajmy, że wojna to biznes. Na konflikcie pewne grupy w Rosji robią interesy, a inne tracą. Tu bardziej bym szukał rozwikłania zagadki zamachu – uważa prof. Daniel Boćkowski.
25183	40	Z kolei Michał Marek z Fundacji Centrum Badań nad Współczesnym Środowiskiem Bezpieczeństwa prognozuje, że podobne zamachy – jak ten na Duginę – mogą być kontynuowane.
25183	42	- Ale nie od razu. Obecne zdarzenie zostanie wyciszone, a później możemy być świadkami kolejnych, podobnych wybuchów. Za zamachem na Duginę równie dobrze mogły stać służby, jak i kremlowskie frakcje. W przypadku zabójstwa córki rosyjskiego ideologa sprawa jest bardzo niejasna. Warto jednak zwrócić uwagę na jedną nieścisłość. Początkowo informowano, że w samochodzie znaleziono spalone ciało. Z fotografii i nagrań wynika, że ciało Duginy znajdowało się jednak poza autem, wyrzucone na jezdnię. Możemy więc przypuszczać, że w samochodzie był ktoś jeszcze, o czym strona rosyjska nie informuje. Pytanie więc: czy to Dugina była prawdziwym celem zamachowców… - zastanawia się Michał Marek.
25184	1	Ziemkiewicz: Rząd już kolejny raz daje się robić w bambuko
25184	3	– Pani Von der Leyen ustala zasady ustrojowe w Polsce – ocenia Rafał Ziemkiewicz, publicysta "Do Rzeczy".
25184	5	W niedawnym wywiadzie dla "Dziennika Gazety Prawnej" Ursula von der Leyen oceniła, że nowelizacja ustawy o Sądzie Najwyższym, która weszła w życie w połowie lipca, nie gwarantuje sędziom możliwości kwestionowania statusu innych sędziów bez ryzyka, że zostaną pociągnięci do odpowiedzialności dyscyplinarnej.
25184	7	– Tę kwestię należy rozwiązać, aby spełnić warunki przyznania pieniędzy z Krajowego Planu Odbudowy (tzw. kamienie milowe – red.) i umożliwić Komisji uruchomienie pierwszej płatności – podkreśliła. I dodała, że Polska musi również w pełni zastosować się do postanowienia Trybunału Sprawiedliwości, co jeszcze nie nastąpiło.
25184	9	– W szczególności nie przywrócono do orzekania zawieszonych sędziów i nadal obowiązuje dzienna kara finansowa – stwierdziła przewodnicząca KE. Jej wypowiedź jest szeroko komentowana w mediach a temat pożyczki na polski KPO bez przerwy stanowi jeden z dominujących tematów o których mówią politycy i media.
25184	11	Ziemkiewicz: Rząd daje się robić w bambuko
25184	13	– Pani Von der Leyen ustala zasady ustrojowe w Polsce – stwierdził Rafał Ziemkiewicz w Telewizji Republika. Publicysta pytany o żądanie Komisji Europejskiej, aby w Polsce rozdzielić funkcje Prokuratora Generalnego i Ministra Sprawiedliwości stwierdził, że samo rozwiązanie można poddać dyskusji, ale na pewno to nie Bruksela powinna decydować o kształcie polskiego wymiaru sprawiedliwości.
25184	15	– Kwestie organizacji wymiaru sprawiedliwości w danym kraju to nie jest rzecz, o której ma prawo decydować Komisja Europejska. Traktaty europejskie to już jest czysta makulatura, to jest dawno za nami, nikt się nimi nie przejmuje – mówił. – Rząd już chyba piąty raz daje się robić w bambuko. To się za każdym razem powtarza. Ile razy można tak się dawać robić – dodał publicysta.
25184	17	Ziemkiewicz ocenia, że Komisji Europejskiej nie zależy już wyłącznie na wymianie rządów w Polsce, ale na sparaliżowaniu całego państwa. Do tego ma prowadzić żądanie które sprowadza się, że każdy sędzia będzie mógł podważać wyrok innego sędziego.
25184	19	– To jest tak, jakby Polsce narzucano liberum veto. To żądanie następnych zmian w sądownictwie to jest po prostu sparaliżowanie państwa. Każdy neptek może podważyć wyrok i podważyć sędziego, bo mu się nie podoba. Sędziowski „Ługańsk”, który mamy potrafi uznać sędziego za… nie-sędziego. Jeżeli się tak sparaliżuje Polskę, to robi się sędziowskie państwo w państwie. Pod protektoratem Unii czyli Niemiec. Powtórzę, robi się taki prawniczy Ługańsk– stwierdził publicysta "Do Rzeczy".
25185	1	Teksas wie co zrobić z nielegalnymi imigrantami. Odsyła ich do Nowego Jorku i Waszyngtonu
25185	3	W niedzielę przyjechał do Nowego Jorku drugi autobus z imigrantami, którzy przekroczyli południową granicę USA. Przysłał ich z Teksasu republikański gubernator tego stanu Greg Abbott twierdząc, że testuje zaangażowanie miasta, które samo określiło się jako „sanktuarium” dla tych przybyszów.
25185	5	Z powodu kryzysu wywołanego przez ideologiczne rządy administracji Biden-Harris, południową granicę Stanów Zjednoczonych przekraczają niezliczone ilości intruzów, w tym powiązanych z meksykańskimi kartelami narkotykowymi, przestępcy, dilerzy i osoby, które odpowiadają za liczne przestępstwa na terenie Ameryki.
25185	7	Podczas gdy lewicowe władze w Waszyngtonie konsekwentnie odmawiają rozwiązania tego kryzysu i dokończenia muru granicznego, którego większą część zbudował Donald Trump, konserwatywny gubernator Teksasu postanowił wypróbować pro-imigranckie deklaracje rządzących z Partii Demokratycznej.
25185	9	Drugi autobus z imigrantami dotarł w niedzielę do Nowego Jorku, gdzie przywitał ich na Manhattanie burmistrz Eric Adams. Polityk zaatakował katolickiego gubernatora Grega Abbotta, twierdząc, że „wykorzystuje” imigrantów do rozgrywek politycznych.
25185	11	Przy tej okazji dziennik „New York Post” przypomniał, że Abbott wysłał od kwietnia ponad 6100 migrantów do Waszyngtonu „w odpowiedzi na politykę otwartych granic administracji demokratycznego prezydenta USA Joe Bidena, która przytłacza społeczność Teksasu”.
25185	13	Lokalne radio 1010 WINS zwróciło uwagę, że nowojorscy taksówkarze przewozili bezpłatnie nowo przybyłych azylantów do specjalnych schronisk.
25187	1	Prezydent Andrzej Duda podpisał ustawę o dodatku węglowym
25187	3	Prezydent Andrzej Duda podpisał ustawę o dodatku węglowym, zakładającą wypłatę 3 tys. zł każdemu gospodarstwu domowemu ogrzewanemu węglem kamiennym – poinformowała PAP w czwartek wieczorem Kancelaria Prezydenta.
25187	5	Zgodnie z ustawą, aby otrzymać dodatek węglowy w wysokości 3 tys. zł trzeba będzie złożyć wniosek o jego wypłatę do gminy do 30 listopada br. Gmina będzie miała z kolei maksymalnie 30 dni na jego wypłatę. Dodatek będzie zwolniony też od podatku i od możliwości zajęcia. Warunkiem otrzymania dodatku węglowego będzie wpis lub zgłoszenie źródła ogrzewania do Centralnej Ewidencji Emisyjności Budynków.
25187	7	Ustawa przewiduje ponadto, że BGK będzie mógł zaciągać kredyty i emitować obligacje na rynku krajowym i na rynkach zagranicznych, z których środki będą przeznaczone na utworzenie linii kredytowej dla przedsiębiorców będących przedsiębiorstwami energetycznymi. Ma to zagwarantować ciągłość dostaw ciepła do odbiorców na cele mieszkaniowe lub użyteczności publicznej, w szczególności na potrzeby zakupu i rozliczenia węgla kamiennego. Maksymalna kwota kredytu to 20 mln zł.
25187	9	Nowe przepisy przewidują, że maksymalny limit wydatków na dodatki węglowe wynosić będzie 11,5 mld zł, a źródłem finansowania będzie Fundusz Przeciwdziałania COVID-19. Ustawa przewiduje, że NBP przekaże do tego Funduszu część swojego zysku, o ile będzie on wyższy niż założony w ustawie budżetowej. Według MF, z NBP będzie pochodziło ok. 9,5 mld zł. Dodatkowo w ustawie przewidziano 2 mld zł na gwarancje dla linii kredytowej, jaką BGK ma utworzyć dla przedsiębiorstw ciepłowniczych.
25188	1	Większość Polaków nie chce powrotu obostrzeń koronawirusowych, ale wyborcy PiS chcą
25188	3	54,1 proc. Polaków nie chce powrotu obostrzeń koronawirusowych – wynika z sondażu United Surveys przygotowanego dla RMF FM i "Dziennika Gazety Prawnej". Pomysł ten popiera z kolei 39,5 proc. osób.
25188	5	Ponad 30 proc. mówi "zdecydowane nie" obostrzeniom
25188	7	Według sondażu, 33,5 proc. badanych "zdecydowanie nie" popiera powrotu do covidowych restrykcji; odpowiedź "raczej tak" wybrało 27,6 proc. respondentów; "raczej nie" - 20,6 proc. osób; z kolei "zdecydowanie tak" odpowiedziało 11,9 proc. badanych. Odpowiedź "nie wiem / trudno powiedzieć" wybrało 6,4 proc. respondentów.
25188	9	Powrotu do obostrzeń nie chcą przede wszystkim ludzie młodzi w wieku 18-29. Taką odpowiedź zadeklarowało aż 95 proc. uczestników sondażu z tej grupy (72 proc. - zdecydowanie nie, 23 proc. - raczej nie).
25188	11	Starsi chcą, młodzi nie
25188	13	Trend ten zmienia się wraz ze wzrostem wieku respondentów. 67 proc. osób mających od 60 do 69 lat chce, aby rząd przywrócił koronawirusowe restrykcje (17 proc. zdecydowanie tak, 50 proc. - raczej tak).
25188	15	Odsetek respondentów opowiadających się za powrotem ograniczeń w związku z epidemią w przypadku osób w wieku 70+ jest mniejszy i wynosi 58 proc. (15 proc. - zdecydowanie tak, 43 proc. - raczej tak).
25188	17	Wyborcy PiS popierają obostrzenia
25188	19	Wyborcy Prawa i Sprawiedliwości stanowią największą grupę, która popiera powrót do obostrzeń. Z tym pomysłem zgadza się 66 proc. badanych (13 proc. - zdecydowanie tak, 53 proc. - raczej tak). Odmienne zdanie mają przede wszystkim respondenci głosujący na Konfederację. Nikt z nich nie poparł przywracania obostrzeń w związku z rosnącą liczbą zakażeń koronawirusem w Polsce.
25188	21	Sondaż United Surveys przeprowadzono 29-31 lipca na reprezentatywnej próbie 1000 Polaków metodą CAWI.
25189	1	Nadciąga kolejna fala obostrzeń?
25189	3	Pod koniec lipca Minister Zdrowia Adam Niedzielski stwierdził, że spodziewa się szczytu letniej fali epidemii Covid‑19 w „okolicach połowy sierpnia”. W tym kontekście coraz częściej w mediach pojawiają się zapowiedzi przywrócenia sanitarnych rygorów, które zniesiono zaledwie kilka miesięcy temu.
25189	5	Te prognozy wzbudzają w społeczeństwie dużo obaw i niepokoju. W roku 2021 Polska zajęła niechlubne pierwsze miejsce w liczbie nadmiarowych zgonów w Europie. Nasi prawnicy doskonale wiedzą, z jakimi dramatami mierzyły się wówczas polskie rodziny. Do dziś reprezentujemy przed organami ścigania rodzinę mężczyzny, który zmarł na zawał serca, bo pracownicy służby zdrowia błędnie zinterpretowali objawy zawału jako symptomy Covid‑19 i nie udzielili mu na czas niezbędnej pomocy, okazując przy tym pacjentowi i jego rodzinie mnóstwo pogardy i obojętności. 
25189	7	Bronimy także fizjoterapeuty, który został zwolniony ze szpitala tylko dlatego, że nie chciał zaszczepić się przeciw Covid‑19 oraz lekarki, która będzie odpowiadać przed lekarskim sądem dyscyplinarnym za podpisanie listu otwartego lekarzy, wzywającego do rzetelnej debaty naukowej na temat strategii walki z pandemią.
25189	9	Szereg podjętych i planowanych działań Ordo Iuris zmierza do tego, by reakcje na tę i inne choroby były racjonalne i opierały się na rzetelnej debacie naukowej, a nie na emocjach, cenzurowaniu debaty publicznej i bezkrytycznym podążaniu za rekomendacjami międzynarodowych gremiów, takich jak WHO i instytucje UE.
25189	11	Z zespołem ekspertów od jesieni ubiegłego roku pracowaliśmy nad najszerszą w Polsce monografią naukową na temat prawnych, medycznych i gospodarczych skutków obostrzeń sanitarnych okresu pandemii. Zakończenie pracy i publikacja książki doskonale wpasowuje się w chwilę, gdy na nowo rozważane są epidemiczne regulacje.
25189	13	Czas zastąpić emocje rzetelnym i naukowym podejściem, które pozwoli podjąć skuteczną i racjonalną reakcję na kolejną falę zakażeń koronawirusem, łącząc w sobie dbałość o zdrowie Polaków z poszanowaniem ich praw i wolności oraz świadomością gospodarczych skutków podejmowanych decyzji.
25189	15	Wkrótce ukaże się także publikacja pokonferencyjna ze zorganizowanego w Akademii Kultury Społecznej i Medialnej w Toruniu sympozjum „Oblicza pandemii”. W dokumencie znajdzie się artykuł, w którym jasno wykazaliśmy, że walka z transmisją Covid‑19 nie może prowadzić do pogorszenia opieki medycznej nad pacjentami cierpiącymi na inne choroby.
25189	17	Opracowujemy także projekt ustawy, która zagwarantuje konstytucyjne prawa osób wierzących, uniemożliwiając rządzącym ponowne zamknięcie kościołów w ramach pandemicznych restrykcji. Projekt zapewni wzmocnienie praw i wolności, potwierdzając jasne kryteria oceny pandemicznych obostrzeń.
25189	19	Od pierwszych dni pandemii prawnicy Ordo Iuris z rozwagą i delikatnością pomagają wszystkim, których dotknęły skomplikowane problemy okresu pandemii. Porady, interwencje prawne, kolejne poradniki dla parafii, kapelanów, przedsiębiorców, medyków. Zawsze z naciskiem na niezbędną racjonalność działań państwa i jego służb. Dziś czas na inicjatywy systemowe, które podsumowują ten okres i wyciągają z niego wnioski na przyszłość. Dzięki zaangażowaniu naszych ekspertów i Darczyńców możemy pomóc w budowie systemu odpornego na emocje i panikę – opartego o racjonalną, realną ocenę zagrożeń. Chociaż oznacza to koszty, wiemy, że nikt poza nami nie podejmie się tej sprawy.
2519	2	Transparent „Szczepienie czyni wolnym” to nie wypadek przy pracy. Tak Konfederacja pogrywa epidemią
2519	4	Transparent nawiązujący do obozu w Auschwitz to od miesięcy jedno z ulubionych akcesoriów antyszczepionkowców z otoczenia Grzegorza Brauna. Pozostali Konfederaci twierdzą, że nie są antyszczepionkowcami, ale z lubością wykorzystują społeczną niechęć do szczepień i obostrzeń
2519	6	We wtorek 14 grudnia 2021 pod Sejmem odbyła się organizowana przez Konfederację i antyszczepionkowców demonstracja „przeciwko przymusowi szczepień, paszportom covidowym i bezprawnym obostrzeniom”. Nie było to pierwszego tego rodzaju zgromadzenie skrajnej prawicy – odbywają się w tym samym miejscu dość regularnie. Tym razem spotkanie zyskało rozgłos za sprawą baneru „Szczepienie czyni wolnym” stylizowanym na napis „Arbeit macht frei”.
2519	8	Spontanicznie i przypadkiem?
2519	10	Transparent ostro skrytykowało Muzeum Auschwitz oraz politycy rządu i opozycji, co sprawiło, że Konfederaci zaczęli się dystansować od przedstawienia przed Sejmem.
2519	12	„Ten transparent nie powinien się pojawić na naszej manifestacji. To prawda. Jak organizatorzy się zorientowali, wyprosili właścicieli tego transparentu. Mój pradziadek też był w obozie koncentracyjnym, więc niezbyt mnie bawią takie happeningi” – skomentował na Twitterze Michał Ubraniak. W podobnym tonie wypowiadał się Artur Dziambor w rozmowie z „Rzeczpospolitą”:
2519	14	„Sytuacja była bardzo prosta. My zorganizowaliśmy pikietę, to zdjęcie, zostało zrobione przed. Człowiek, który trzymał ten transparent, został wyproszony z frontu tego wydarzenia. Natomiast to, że pojawił się ktoś z takim transparentem, zaproszony na taką pikietę, to jest może emocja, którą budzi się w tłumie polityką segregacyjną”.
2519	16	Na dostępnych nagraniach widać jednak, że politycy przez dłuższą chwilę przemawiali na tle napisu, pozowali przy nim do zdjęć. Baner nie pojawił się też znikąd – został przyniesiony przez grupę działaczy antyszczepionkowych Justyny Sochy, szefowej stowarzyszenia „STOP NOP”, byłej kandydatki Konfederacji do Parlamentu Europejskiego, a przede wszystkim – asystentki społecznej Grzegorza Brauna.
2519	18	Po raz pierwszy głośno się zrobiło o nich w grudniu 2020 roku, gdy ulicami Łodzi przeszedł marsz osób ubranych w obozowe pasiaki. Wtedy też nieśli transparent „Szczepienie czyni wolnym”. Organizatorem zgromadzenia był Piotr Jawornik, także asystent społeczny Grzegorza Brauna.
2519	20	Norymberga 2.0, czyli „będziesz wisiał”
2519	22	Grzegorz Braun sam jest zagorzałym antyszczepionkowcem, a do tego promotorem historycznych analogii. „Norymberga 2.0” – inny z transparentów, który pojawił się we wtorek pod Sejmem – to jego autorski program dokumentacji „ludobójstwa” uprawianego przez Niedzielskiego, Dworczyka, Morawieckiego oraz podległe im służby i organy państwa. Od miesięcy Braun jeździ po całej Polsce i opowiada na wiecach teorie spiskowe na temat epidemii i obiecuje rozliczenie rządzących elit.
2519	24	To są ludzie, którzy popełnili w ciągu ostatnich już prawie dwóch lat rozliczne przestępstwa przeciwko zdrowiu, życiu, mieniu Polaków, bezpieczeństwu, obronności Państwa polskiego. To zbrodniarze w sensie kryminalnym, ludzie, którzy mają na sumieniu przypadki i zgonów przypisane zarazie modnej i przereklamowanej w tym sezonie” – mówił Braun 2 sierpnia w Jaśle. I przypominał, że w Norymberdze zbrodniarzy wysyłano na szafot. 
2519	26	16 września z mównicy sejmowej zapowiedział ministrowi Niedzielskiemu wprost, że zawiśnie, za co został ukarany finansowo. Wkrótce po tym uruchomił na portalu zrzutka.pl zbiórkę na projekt „Norymberga 2.0”. Do tej pory udało mu się zebrać tam prawie pół miliona złotych.
2519	28	Działają, czy nie działają?
2519	30	O ile stanowisko Grzegorza Brauna co do szczepień przeciw COVID-19 jest jasne – polityk właściwie nie opisuje ich inaczej niż jako „eksperyment medyczny” i „ludobójstwo”, o tyle reszta polityków Konfederacji starała się do nich zniechęcać, używając nieco łagodniejszej retoryki.
2519	32	„Celem Konfederacji nie jest zaszczepienie jak największej liczby Polaków. Celem jest to, by Polakom podawana była szczepionka, która jest bezpieczna, przebadana, gwarantująca, że Polakom nie zaszkodzi. W tej chwili takiej sytuacji nie ma. Szczepionki, które są podawane są to preparaty słabo przebadane, pospiesznie przebadane. Preparaty, które po prostu nie dają gwarancji bezpieczeństwa” – mówił w styczniu 2021 roku podczas konferencji w Sejmie Michał Wawer, członek Konfederacji i Ruchu Narodowego.
2519	34	Oficjalny profil Konfederacji publikuje również co jakiś czas w social mediach dane, które mają rzekomo wskazywać na nieskuteczność szczepień. Ostatnia taka grafika pochodzi z 11 grudnia:
2519	36	Oczywiście, im więcej osób zaszczepionych w populacji, tym więcej zakażeń i zgonów wśród zaszczepionych. Gdyby zaszczepieni byli wszyscy, to te dane wyglądałyby jeszcze gorzej na niekorzyść zaszczepionych – bo tylko oni byliby w tych tabelkach. Dane te nie uwzględniają też kluczowego wskaźnika, czyli udziału osób zaszczepionych w hospitalizacjach. Wreszcie – nawet w ten sposób przedstawione liczby wskazują na skuteczność szczepionek, co wytknęło Konfederacji szereg użytkowników Twittera.
2519	38	Niedługo później Janusz Korwin-Mikke ogłosił, że szczepionki jednak już są bezpieczne, a do pewnego czasu także skuteczne. Zaszczepienie się sugeruje osobom starszym, które są najbardziej narażone na zgon w wyniku zakażenia. Dzieci nie powinno się szczepić, ponieważ – zdaniem polityka – lepiej, żeby przechorowały i zdobyły naturalną odporność. Bo według Korwin-Mikkego grozi im z tego powodu „jedynie” PIMS, czyli wielonarządowy zespół zapalny.
2519	40	W podobny sposób kilka miesięcy temu stanowisko w sprawie szczepionek formułował Krzysztof Bosak, mówiąc, że „osoby, które uważają, że to jest dla nich dobre rozwiązanie, pewnie powinny się zaszczepić na koronawirusa”.
2519	42	Nie jesteśmy antyszczepionkowcami, ale…
2519	44	Prawdą jest, że większość czołowych polityków Konfederacji nie jest antyszczepionkowcami. Karierę w internecie robi od kilku dni nagranie z 2019 roku, na którym poseł Dziambor podczas spotkania z wyborcami w Sosnowcu w grudniu 2019 roku mówi tak:
2519	46	„Nie jestem antyszczepionkowcem. Nie przyłączyłem się do tego ruchu. Ja jestem synem lekarza, mam małe dzieci, które szczepię. Nie wyobrażam sobie walki o to, żeby każdy mógł z tym robić to, co chce. W tym przypadku mogę sobie nie być wolnościowcem (…)
2519	48	Po prostu uważam, że trzeba być odpowiedzialnym, a odpowiedzialność widzę w ten sposób, że słucham ludzi, którzy są ode mnie mądrzejsi w konkretnych dziedzinach. Z jakiegoś powodu wszyscy lekarze swoje dzieci szczepią, a ludzie, którzy nie są lekarzami i nie mają o tym pojęcia, starają się ich nie szczepić”.
2519	50	Wypowiedzi Dziambora pochodzą jeszcze sprzed pandemii wirusa SARS-CoV-2, ale trudno nie zauważyć sprzeczności w jego obecnej postawie wobec apeli lekarzy o doprowadzenie do zaszczepienia jak największej części populacji. Działania jego partii zmierzają bowiem w całkowicie odwrotnym kierunku.
2519	52	Konfederaci po prostu widzą, jak wielkie zasięgi można osiągać, umiejętnie grając na „genie sprzeciwu” i wykorzystując zapał antyszczepionkowych środowisk oraz jak duży jest potencjał mobilizacyjny tego tematu. Zatem, choć nie są antyszczepionkowcami, biorą przykład i włączają się w działania fanatycznie antyszczepionkowego Grzegorza Brauna. Do słynnej „piątki Konfederacji” – obok Żydów, gejów, aborcji, podatków i UE – dołączyły szczepionki.
2519	54	I żeby nie było niczego
2519	56	W sierpniu Braun, twierdząc, że dokonuje kontroli poselskiej, wtargnął do siedziby Urzędu Rejestracji Produktów Leczniczych, Wyrobów Medycznych i Produktów Biobójczych i zażądał od jego szefa Grzegorza Cessaka „wglądu do badań klinicznych populacji poniżej 12. roku życia”. Towarzyszył mu m.in. skrajnie prawicowy bloger Marcin Rola, były prezenter TVP Jan Pospieszalski i autorytet pandemio-sceptyków, dr Katarzyna Ratkowska.
2519	58	W grudniu poseł próbował dokonać podobnej niezapowiedzianej i niesprecyzowanej, ale za to transmitowanej live, interwencji poselskiej w Ministerstwie Zdrowia. Tym razem towarzyszył mu już poseł Konfederacji i Ruchu Narodowego Robert Winnicki.
2519	60	Braun w 2020 roku wielokrotnie był wykluczany z obrad oraz karany za brak maseczki na sali plenarnej. Jakiś czas w jego akcję „poselskiego nieposłuszeństwa” zaczął włączać się regularnie inny poseł Konfederacji Jakub Kulesza. Kulesza wsławił się także w ostatnich dniach ogłoszeniem, że uczestniczy w obradach Sejmu, będąc nosicielem koronawirusa. „Żart” polegał na tym, że poseł podał wzory koronawirusów o niskiej patogenności, odpowiadających za sezonowe, łagodnie przebiegające zakażenia dróg oddechowych.
2519	62	15 grudnia sejmowa Komisja zdrowia miała pracować nad długo zapowiadanym projektem ustawy o zasadach bezpieczeństwa covidowego w zakładach pracy. Ale do sali obrad przyszło za dużo posłów – cały klub Konfederacji i ich goście – wszyscy bez maseczek. Posiedzenie udało się zatem zablokować.
2519	64	Sprawa jest o tyle absurdalna, że PiS w obawie przed własnymi „antyszczepionkowcami” w koalicji powybijał ustawie zęby. Nowe przepisy sprowadzają się w istocie do tego, że przedsiębiorcy będą mogli od czasu do czasu poprosić swoich pracowników o wykonanie testu antygenowego.
2519	66	Okazuje się jednak, że i testy są nie w smak politykom Konfederacji, bo – jak ogłosił na Twitterze Artur Dziambor – wsadzanie sobie patyczka do nosa jest bardzo nieprzyjemne.
2519	68	Będą w opozycji Konfederacja może sobie pozwolić na łowienie poirytowanego pandemią prawicowego elektoratu, głoszą populistyczny program w stylu Krzysztofa Kononowicza – „niech nie będzie niczego”. Żadnych lockdownów, żadnych obostrzeń, żadnych maseczek, paszportów, oddziałów covidowych, szczepień. To nie oni poniosą polityczną odpowiedzialność za śmiertelną katastrofę, a jeśli sami się zaszczepili – na co wskazują ich liczne wypowiedzi – nie poniosą także żadnej odpowiedzialności osobistej za głoszone przez siebie teorie i postulaty.
25190	1	Im więcej OZE, tym łatwiej poradzimy sobie bez gazu i ropy z Rosji. Rząd PiS powinien się obudzić
25190	3	Wojna rozpętana przez Rosję wywołała kryzys energetyczny. Wszyscy przyspieszają rozwój OZE. Chęci polskich przedsiębiorców i mieszkańców do inwestycji w te źródła taniej energii są ogromne, ale blokują to niedoinwestowane od lat sieci energetyczne oraz bariery prawne, z których zniesieniem rząd zwleka
25190	5	Odnawialne źródła mają ogromny potencjał do obniżenia cen energii i uniezależnienia gospodarek od paliw kopalnych. Szczególnie rosyjskich. Wraz z rozwojem nowych technologii i rosnącą skalą inwestycji w OZE, koszty paneli fotowoltaicznych i turbin wiatrowych spadły w ciągu dekady o kilkadziesiąt procent, a jednocześnie wzrosła ich efektywność i trwałość.
25190	7	OZE już nie są drogie i dotowane, tylko tanie i konkurencyjne w stosunku do elektrowni węglowych i gazowych.
25190	9	W Polsce moc zainstalowana w odnawialnych źródłach to już blisko 20 GW, co odpowiada jednej trzeciej całkowitej mocy zainstalowanej w systemie elektroenergetycznym.
25190	11	Jak obliczyli analitycy Bloomberg NEF, jednostkowy koszt wytwarzania energii elektrycznej (LCOE) z fotowoltaiki, czyli inaczej wskaźnik graniczna cena energii zapewniająca rentowność inwestycji, jest obecnie niższy o 86 proc. niż w 2010 roku.
25190	13	W przypadku turbin wiatrowych spadek LCOE wynosi 46 proc. i to mimo zanotowanego w ostatnich miesiącach wzrostu kosztów surowców, produkcji i transportu.
25190	15	Nowe projekty lądowych farm wiatrowych i dużych elektrowni słonecznych są na świecie o około 40 proc. tańsze niż nowe elektrownie węglowe i gazowe – podaje Bloomberg NEF.
25190	17	Dziesięcioletni trend redukcji kosztów został odwrócony w ostatnim roku, ale nadal dystans kosztowy OZE do energii z paliw kopalnych powiększa się z powodu jeszcze szybszego wzrostu cen gazu, węgla i drogich uprawnień do emisji dwutlenku węgla na unijnym rynku. Inwestycje w tańsze i czyste źródła energii przyspieszają niemal na całym świecie, a prym wiodą tu Chiny.
25190	19	W ubiegłym roku przybyło na świecie prawie 295 GW nowych mocy, w tym roku Międzynarodowa Agencja Energii oczekuje 320 GW, co oznacza wzrost o 8 proc., wyższy niż w ubiegłym roku.
25190	21	Na pierwsze miejsce wysuwa się tu fotowoltaika, najtańsza, najpowszechniejsza, gotowa do zastosowania w wielkoskalowych farmach słonecznych, jak i niewielkich, przydomowych instalacjach, z których korzystają prosumenci.
25190	23	Co ważne, Polska jest w światowej czołówce państw, gdzie energetyka słoneczna rozwija się najszybciej, za co odpowiadają głównie właściciele domów jednorodzinnych, którzy w ostatnich latach masowo inwestowali w mikroinstalacje. To się teraz zmienia.
25190	25	Słoneczny cud nad Wisłą
25190	27	Patrząc tylko na wynik energetyki słonecznej można ocenić, że Polska jest w awangardzie energetycznych przemian. W ubiegłym roku przybyło w naszym kraju 3,8 GW nowych mocy w energetyce słonecznej, co oznacza wzrost o 56 proc. rok do roku. W zestawianiu organizacji Solar Power Europe po raz pierwszy Polska pojawiła się wśród liderów rynku, zajmując trzecie miejsce w Unii Europejskiej, po Niemczech i Hiszpanii, oraz 10. miejsce na świecie.
25190	29	„To pozytywne zaskoczenie, którego większość analityków rynku słonecznego się nie spodziewała” – ocenia organizacja.
25190	31	Co warto podkreślić, także polski rząd nie planował tak szybkiego rozwoju energetyki słonecznej. Strategiczny dokument „Polityka energetyczna Polski do 2040 roku” (PEP 2040) przewidywał, że pod koniec tej dekady w Polsce będzie ok. 5–7 GW mocy słonecznych, podczas gdy w maju tego roku moc ta przekroczyła już 10 GW.
25190	33	W ciągu siedmiu lat nastąpił więc stukrotny wzrost mocy w fotowoltaice w Polsce.
25190	35	Za prawie 80 proc. tych inwestycji odpowiadają mikroinstalacje do 50 kW, głównie na dachach polskich domów, ale także na supermarketach, biurach, magazynach, halach produkcyjnych.
25190	37	Czysty zysk ze słońca
25190	39	O sukcesie fotowoltaiki zdecydował między innymi system rozliczania energii produkowanej przez prosumentów w mikroinstalacjach, dotacje z programu „Mój prąd”, odliczenia wydatków na fotowoltaikę w ramach ulgi termomodernizacyjnej i spadek cen paneli fotowoltaicznych.
25190	41	Dotacja do 5 tys. zł z programu „Mój prąd”, finansowanego początkowo z dochodów budżetu państwa ze sprzedaży na aukcjach uprawnień do emisji CO2, generowała około 20 tys. zł inwestycji po stronie prosumenta. Żadna inna technologia w energetyce nie mogła pochwalić tak szybkimi i spektakularnymi efektami.
25190	43	Rząd nie przewidział tak wielkiego zrywu inwestycyjnego Polaków, który ostatecznie doprowadził początkowo do zmniejszenia dotacji w programie „Mój prąd”, a ostatecznie do zmiany w tym roku systemu rozliczeń prosumentów na mniej korzystny.
25190	45	Podczas gdy przyszłość dachowych mikroinstalacji pozostaje niepewna, segment wielkoskalowych farm słonecznych rozkwita. W wyniku przeprowadzonych w ostatnich latach aukcji zakontraktowano 6,5 GW nowych mocy w farmach słonecznych, które są w stanie zaspokoić potrzeby energetyczne kraju już w krótkim czasie.
25190	47	Przy obecnych wysokich cenach energii elektrycznej zwrot z inwestycji w elektrownię słoneczną dokonuje się w 5 lat, po których inwestor może liczyć już czysty zysk. Na drodze inwestorów do słonecznego eldorada stoi teraz tylko jedna, ale za to ogromna, przeszkoda – uzyskanie warunków przyłączenia do sieci elektroenergetycznej.
25190	49	Bez sieci nie będzie OZE
25190	51	Operatorzy sieci dystrybucyjnej zostali zasypani wnioskami od inwestorów, którzy chcą przyłączać do sieci głównie farmy fotowoltaiczne, ponieważ – w przeciwieństwie farm wiatrowych – nie napotykają one znaczących barier regulacyjnych. Niestety, większość wniosków jest odrzucana.
25190	53	„Są powody do zamknięcia sieci, ponieważ warunkKamień milowy pod wiatr
25190	55	Na szybki rozwój nie ma szans natomiast lądowa energetyka wiatrowa. W Polsce dostarcza najtańszą energię, co wynika z warunków geograficznych oraz z dojrzałości samej technologii, jednak projekty nowych farm wiatrowych gwałtownie zatrzymała jedna ustawa, wprowadzona w 2016 roku przez rząd Zjednoczonej Prawicy, ochrzczona mianem ustawy „antywiatrakowej”.
25190	57	Wprowadziła tzw. zasadę 10H, zakazującą budowę wiatraków w odległości mniejszej niż 10-krotność wysokości turbiny wiatrowej od budynków i terenów chronionych. W praktyce wyklucza ona z energetyki wiatrowej 99 proc. terenów kraju. W wyniku wygranych w ostatnich latach aukcji realizowane są projekty farm wiatrowych, które jeszcze przed wejściem w życie ustawy antywiatrakowej uzyskały pozwolenia.
25190	59	Nowe już nie powstają i wiele wskazuje na to, że w najbliższych latach nie powstaną.
25190	61	Branża wiatrakowa od lat zabiega o zliberalizowanie zasady 10H, jednak projekt takiej zmian
25191	1	Wyznaczniki standardów
25191	3	Dobrze, że nie ma jeszcze na świecie urządzenia, które mierzyłoby hipokryzję. Gdyby istniało, to niestety skalę należałoby dostosowywać na ulicy Wiejskiej w Warszawie. Trudno bowiem sobie wyobrazić, żeby można było upaść niżej. Przesadzam?
25191	5	No to poinformuję Państwa, że ekspertką Campusu Polska od hejtu została… Barbara Kurdej-Szatan, która zasłynęła w Polsce wulgarnym wyzywaniem Straży Granicznej. Mało? To może wrażenie zrobi Donald Tusk, który śmieje się z… wymowy i zacięcia Jarosława Kaczyńskiego. Co będzie następne? Ryszard Kalisz śmiejący się z kogoś, że tamten przytył? Franek Sterczewski oburzający się na pijanych rowerzystów? A może Sylwia Spurek jedząca wołowego kebaba? Wszystko jest już chyba możliwe, bo okazuje się, że politycy coraz częściej zmieniają zdanie, wymagając stałości jedynie od przeciwników politycznych. Swoich wad nie widzą. I tak Donald Tusk, który nie wypowie poprawnie nazwy „rabarbar”, będzie się śmiał z wymowy prezesa PiS, a Barbara Kurdej-Szatan, co swoje wypowiedzi rozpoczyna od „k…wa”, nauczać będzie o hejcie. A później oczywiście wszyscy się dziwą, że Polakom polityka kojarzy się z szambem, a frekwencję wyborczą mamy na poziomie dna. Bardzo dziwne, prawda?
25193	1	Elon Musk o kobietach. Korwin-Mikke odpowiedział: Zawsze o tym mówiłem
25193	3	Popularny i ekscentryczny miliarder Elon Musk zamieścił krótki wpis na temat kobiet. Przyklasnął mu Janusz Korwin-Mikke.
25193	5	Opinia na temat kobiet, która połączyła Korwin-Mikkego i Muska, na pewno nie spodoba się feministkom. Uwaga wygłoszona przez amerykańskiego miliardera jest zresztą coraz rzadziej słyszalna w tzw. głównym nurcie.
25193	7	Cóż takiego stwierdził Musk? Otóż napisał, że dla kobiet równie ważne, co kariera jest bycie mamą.
25193	9	„Bycie mamą jest tak samo ważne jak każda kariera” – napisał słynący z bardzo krótkich, acz dosadnych wpisów Musk.
25193	11	Równie krótko odpowiedział mu Janusz Korwin-Mikke. „Świetnie! Zawsze o tym mówiłem! Najważniejsze są kobiety!” – napisał nestor polskich wolnościowców.
25193	13	Choć wiele kobiet w komentarzach przyznaje Muskowi rację i dzieli się swoim świadectwem, to nie brakuje też opinii, że to uprzedmiotowienie kobiet, że świat się zmienił i nie jest już taki, jak postrzega go Musk. Również po odpowiedzi Korwin-Mikkego pojawiło się kilka głosów sugerujących, że dla polityka Konfederacji kobiety wcale nie są najważniejsze, bo najchętniej zamknąłby je w domu, sprowadził do roli gospodyni domowej i zabronił pracować.
25193	15	Jak na tego typu argumenty niedawno odpowiadał Korwin-Mikke? – Kiedyś to mężczyźni harowali na kobiety, a teraz siedzi sobie pan za biurkiem, przegląda gazetę, a cztery panie krzątają się po biurze jak mrówki i pracują. I tym feministkom jeszcze się wydaje, że to jest dobrze, że to jest na ich korzyść – mówił w jednym z wywiadów.
25193	17	– Kobiety na pewno nie chcą przesuwać tych skrzynek w Biedronce, ale jeżeli chcą na przykład malować, to niech sobie malują. Maria Skłodowska-Curie, w czasach kiedy nie było feminizmu, znakomicie dawała sobie radę. Nikt kobietom nie zabrania robić tego, co chcą, tylko żeby to nie było ze zrujnowaniem logiki życia społecznego – podkreślał Korwin-Mikke.
252	1	Czy Nord Stream 2 to "formuła reparacji", "rekompensata" za zbrodnie Hitlera w Rosji? Co naprawdę powiedział niemiecki prezydent
252	3	Polscy politycy - premier, minister w kancelarii prezydenta, wiceszef MSZ - skrytykowali prezydenta Niemiec za to, że jakoby zasugerował w wywiadzie, iż gazociąg Nord Stream 2 jest formą rekompensaty za niemieckie zbrodnie popełnione w Związku Radzieckim w czasie drugiej wojny światowej. Tyle że takie stwierdzenia w wywiadzie nie padły.
252	5	Wywiad z prezydentem Niemiec Frankiem Walterem Steinmeierem, który ukazał się 6 lutego w dzienniku "Rheinische Post" (dostępny jest także na stronie prezydenta RFN), wywołał reakcję polskich polityków. Rozmowa w głównej mierze poświęcona była przebiegowi pandemii koronawirusa w Niemczech, ale na końcu padły dwa pytania o ocenę stosunków niemiecko-rosyjskich. Politycy PiS uznali, że odpowiedź Franka Waltera Steinmeiera otwiera dyskusję w sprawie odszkodowań dla Polski za straty wojenne. Bo prezydent Niemiec miał stwierdzić, że Nord Stream 2 to forma reparacji za okropności, jakie Niemcy wyrządziły Rosjanom w czasie drugiej wojny światowej.
252	7	Tylko że polscy politycy odnoszą się do słów, które w wywiadzie nie padły - a pojawiły się jedynie w interpretacjach tej rozmowy.
252	9	"Dla nas, Niemców, ma to jeszcze zupełnie inny wymiar"
252	10	Pierwsze z pytań dotyczących stosunków niemiecko-rosyjskich zadane prezydentowi Steinmeierowi dotyczyło aresztowania i skazania rosyjskiego opozycjonisty Aleksieja Nawalnego. Prezydent odpowiedział: "Zupełnie cyniczne jest więzienie kogoś, kto właśnie doszedł do siebie po zatruciu, któremu został poddany w swoim rodzinnym kraju. Rosja narusza zobowiązania, które kraj ten podjął w prawie krajowym i międzynarodowym w celu ochrony praw człowieka. Aresztowanie i skazanie Aleksieja Nawalnego nie ma nic wspólnego z rządami prawa".
252	12	I dodał: "Musimy mieć na uwadze szerszy obraz stosunków UE-Rosja. W naszej krytyce wewnętrznej sytuacji politycznej w Rosji musimy być klarowni i jednoznaczni - i wciąż na nowo szukać punktów stycznych w polityce zagranicznej, aby złą teraźniejszość przekształcić w lepszą przyszłość".
252	14	Drugie pytanie dotyczyło budowy gazociągu Nord Stream 2, którym po dnie Bałtyku ma być przesyłany gaz z Rosji do Niemiec - z ominięciem Polski, ale też Ukrainy.
252	16	"Jakie są Pana poglądy na temat zakończenia budowy Nord Stream 2? Czy niemieckie interesy leżą bardziej w bezpieczeństwie energetycznym, czy w lojalności wobec USA?" – zapytał dziennikarz "Rheinische Post".
252	18	Prezydent odpowiedział:
252	20	"Gdyby to było takie proste. Ale po pierwsze: dialog z nowym amerykańskim rządem na temat tej kwestii  jeszcze się nie rozpoczął. Poza tym należy przemyśleć: po trwałym pogorszeniu stosunków w ostatnich latach stosunki energetyczne są niemal ostatnim mostem między Rosją a Europą. Obie strony powinny się nad tym zastanawiać, czy należy ten most nieodwołalnie i bez niczego w zastępstwie zniszczyć. Ja myślę, że palenie mostów nie jest oznaką siły. Jak mamy mieć wpływ na stan rzeczy, który jest dla nas nie do zaakceptowania, skoro przecinamy ostatnie ogniwa? Dla nas, Niemców, ma to jeszcze zupełnie inny wymiar: patrzymy wstecz na naszą bardzo burzliwą historię z Rosją. Były okresy owocnego partnerstwa, ale jeszcze więcej okresów straszliwego rozlewu krwi. 22 czerwca przypada 80. rocznica rozpoczęcia niemieckiej inwazji na Związek Radziecki. Ponad 20 milionów ludności ówczesnego Związku Radzieckiego stało się ofiarą wojny. Nie usprawiedliwia to żadnych niewłaściwych działań dzisiejszej polityki rosyjskiej, ale nie możemy stracić z oczu szerszego obrazu sytuacji. Tak, żyjemy w teraźniejszości trudnego związku, ale istnieje przeszłość przed i przyszłość po".
252	22	Pierwsze reakcje zagranicą
252	24	Na ten wywiad zareagował ukraiński ambasador w Berlinie Andrij Melnyk. Dzień po ukazaniu się wywiadu, 7 lutego, Melnyk w oświadczeniu stwierdził, że "wypowiedzi prezydenta Steinmeiera ugodziły nas głęboko w serce, bo Nord Stream 2 pozostaje geopolitycznym projektem rosyjskiego prezydenta Władimira Putina, sprzecznym z interesami ukraińskimi. Dlatego cynizmem jest przywoływanie w tej debacie okropności narodowosocjalistycznego terroru i na dodatek przypisywanie milionów sowieckich ofiar niemieckiej wojny na wyniszczenie i zniewolenie wyłącznie Rosji". Ambasador Melnyk skrytykował Steinmeiera, że nie wymienia wprost wielu milionów ofiar nazistów na Ukrainie będącej wówczas częścią Związku Sowieckiego.
252	26	Również niektórzy niemieccy komentatorzy skrytykowali słowa prezydenta Niemiec. Clemens Wergin, komentator "Die Welt", napisał 9 lutego, że obrona Nord Stream 2 przez Steinmeiera jest "przeinaczaniem historii". "Niemiecki prezydent twierdzi, że Niemcy mają szczególne zobowiązania wobec Rosji wynikające ze zbrodni reżimu nazistowskiego. Jakby inne kraje byłego Związku Radzieckiego nie ucierpiały tak samo, a nawet bardziej" – podkreśla niemiecki dziennikarz.
252	28	9 lutego brytyjski dziennik "The Times" opisał wywiad prezydenta Steinmeiera i protest ukraińskiego ambasadora w artykule zatytułowanym "Jesteśmy winni Rosji gazociąg Nord Stream w związku z okrucieństwami nazistów, mówi prezydent Niemiec". "Prezydent Niemiec Steinmeier rozwścieczył Ukrainę, broniąc projektu rosyjskiego rurociągu argumentem, że jego kraj ma wobec Moskwy dług winy za okrucieństwa drugiej wojny światowej" – napisał "The Times".
252	30	Polskie media i polscy politycy reagują
252	32	Z niemieckimi i brytyjskimi komentarzami współbrzmiały omówienia wywiadu z prezydentem Niemiec, które ukazały się w niektórych polskich mediach. 10 lutego (o godz. 17.06) portal wPolityce.pl opis wywiadu z Frankiem Walterem Steinmeierem i reakcję ukraińskiego ambasadora zatytułował: "Nord Stream 2 jako rekompensata dla Rosji za atak Hitlera?! Skandaliczne słowa prezydenta Niemiec w jednym z wywiadów".
252	34	Kilkanaście minut później wiceminister spraw zagranicznych Marcin Przydacz o wywiadzie dla państwowej telewizji stwierdził, że ze słów prezydenta RFN wynika, iż Niemcy są gotowi do rozmów o reparacjach wojennych. "Jak słyszeliśmy dzisiaj prezydenta Niemiec, który mówi, że Nord Stream 2 to jest formuła reparacji czy spłaty długu za okropności, jakie zostały wyrządzone przez Niemcy Rosjanom w czasie drugiej wojny światowej, muszę powiedzieć, że nabiera to nowego znaczenia. Jeśli ten projekt tak miałby być traktowany, to Niemcy są gotowe do dyskusji o reparacjach" – ocenił Przydacz.
252	36	11 lutego w porannej rozmowie w Polskim Radiu inny wiceszef MSZ, Szymon Szynkowski vel Sęk, stwierdził, że "mówienie o gazociągu Nord Stream 2 jest najgorszym możliwym sposobem mówienia o jakimkolwiek zadośćuczynieniu wobec Rosji".
252	38	Tego samego dnia po południu Krzysztof Szczerski, sekretarz  stanu w Kancelarii Prezydenta RP, poinformował, że z polecenia prezydenta Andrzeja Dudy odbył rozmowę z szefem kancelarii prezydenta Niemiec Stephanem Steinleinem. Jak napisał na Twitterze: "w rozmowie przekazałem nasze zdecydowanie krytyczne stanowisko odnośnie budowy gazociągu Nord Stream2 i pogłębiania uzależniania Europy od importu rosyjskiego gazu".
252	40	Po godzinie 14 na portalu "Gazety Wyborczej" ukazał się tekst pt. "Nord Stream 2 rekompensatą dla Rosji za najazd Hitlera? Oburzenie w Polsce i na Ukrainie". Autor stwierdzał: "Prezydent Niemiec Frank-Walter Steinmeier, broniąc rosyjskiego gazociągu Nord Stream 2, zasugerował, że to rekompensata dla Rosji za atak Hitlera na Związek Sowiecki. Takie sugestie wywołały wrzenie w Polsce i na Ukrainie".
252	42	W podobnym czasie portal Dziennik.pl opublikował artykuł o podobnym tytule: "Prezydent Niemiec: NS2 to zadośćuczynienie za zbrodnie". W tekście napisano: "Brytyjska gazeta ("The Times" - red.) podała w środę, że Steinmeier ocenia, iż z powodu nazistowskich zbrodni Niemcy mają dług wobec Rosji, a gazociąg Nord Stream 2 jest jednym z ostatnich 'mostów' między Europą a Rosją".
252	44	Wieczorem 11 lutego na Facebooku premier Mateusz Morawiecki napisał: "Nord Stream 2 jest najgorszą możliwą formą rekompensaty. Jego realizacja nie wyrówna żadnych historycznych rachunków - poprawi jedynie bilans na bieżących rachunkach bankowych udziałowców tego projektu. Mówiąc wprost: to inwestycja, która szkodzi europejskiej solidarności. Jest zagrożeniem dla bezpieczeństwa Europy i jednego z jej największych sąsiadów – Ukrainy".
252	46	12 lutego w Radiu Maryja europoseł PiS Joachim Brudziński zapytał: "Jeżeli dzisiaj głowa państwa niemieckiego mówi, że Nord Stream ma sens, bo wpisuje się w swego rodzaju zadośćuczynienie wobec Rosji, to trzeba zapytać: Co z zadośćuczynieniem wobec Polaków?".
252	48	"Tyle że prezydent Steinmeier nie powiedział..."
252	50	Historyk, znawca stosunków polsko-niemieckich, prof. Stanisław Żerko z Instytutu Zachodniego w Poznaniu, w kilku tweetach komentujących wypowiedzi polityków PiS podkreślał: "Tyle że prezydent Steinmeier nie powiedział, że NS2 jest rekompensatą za zbrodnie niemieckie w ZSRR".
252	52	Na to samo zwrócił uwagę Witold Jurasz, prezes Ośrodka Analiz Strategicznych, który 12 lutego w tekście dla Onet.pl komentował, że "prezydent, premier i wiceszef dyplomacji, odnosząc się do słów prezydenta Niemiec, odnosili się do słów, które nie padły i opierali się na doniesieniach mediów, których – najwyraźniej – w ogóle nie sprawdzono ani w Kancelarii Prezydenta, ani w Kancelarii Premiera, ani w MSZ".
252	54	Dziennikarka Ewa Wanat we wpisie na Facebooku 13 lutego zauważyła: "Od lewa do prawa polskie media donoszą z oburzeniem, że prezydent Niemiec zasugerował w wywiadzie dla Rheinische Post, że Nordstream 2 to rekompensata dla Rosji za straty wojenne. Plus Morawiecki et consortes. Nawet Wyborcza. Jeden Witold Jurasz w Onecie napisał jak jest. Steinmeier nic takiego nie powiedział. Nawet nie zasugerował, jak sugeruje GW". I Wanat zacytowała słowa niemieckiego prezydenta.
252	56	Andrzej Byrt, były ambasador Polski w Niemczech, w komentarzu dla Konkret24 stwierdza, że nic nie wskazuje na to, że
252	57	niemiecki prezydent łączy kwestię budowy gazociągu z odszkodowaniem dla Rosji za jej wojenne straty.
252	59	- To absurdalny zarzut, postawiony przez kogoś, kto tego wywiadu nie czytał – mówi ambasador Byrt. - Nie ma iunctim między budową Nord Stream a zadośćuczynieniem za śmierć 20 milionów Rosjan. Prezydent Steinmeier mówi jedynie, choć mógłby być bardziej precyzyjny, o potrzebie solidarności z ofiarami wojny. Z jego słów nie można też wysnuć wniosku, że Niemcy otwierają pole do dyskusji o reparacjach dla Polski za straty poniesione przez nasz kraj w drugiej wojnie światowej. Ta kwestia jest rozgrywana na użytek wewnętrzny przez ludzi z prawej strony sceny politycznej, którzy, wykorzystując wywiad z prezydentem Niemiec, chcą odgrzać temat reparacji – stwierdza Andrzej Byrt.
2520	2	Ziobro o certyfikatach covidowych: nie jestem zwolennikiem
2520	4	Decyzja o szczepieniu to kwestia indywidualna każdego Polaka - powiedział minister sprawiedliwości, Zbigniew Ziobro w Poranku Rozgłośni Katolickich "Siódma-Dziewiąta". - Mamy tu do czynienia z problemem natury prawnej, etycznej, konstytucyjnej, którego nie da się łatwo rozwiązać - dodał.
2520	6	Szef resortu sprawiedliwości był pytany w piątek o propozycję wprowadzenia obowiązku okazywania zaświadczenia o teście lub sczepieniu przeciw COVID-19 przy wejściu do restauracji, czy do kościoła. - Nie jestem zwolennikiem takich rozwiązań, bo jestem zwolennikiem wolności - powiedział Zbigniew Ziobro.
2520	8	Zastrzegł przy tym, że osobiście jest zwolennikiem szczepień. - Sam się zaszczepiłem i zachęcam wszystkich do szczepienia. Mam zresztą doświadczenie - niestety smutne - z Ministerstwa Sprawiedliwości, że zmarło kilka osób, w tym młode osoby, wszystkie nieszczepione, co zdaje się potwierdzać tezę, że szczepienie zwiększa szansę przeżycia w przypadku zachorowania (…) Niezależnie od tego, że taki był mój pogląd w sprawie szczepień, to widzę problem natury konstytucyjnej w tej materii” – mówił gość Poranka „Siódma9”.
2520	10	Według ministra brakuje debaty na temat zalet i zagrożeń związanych ze szczepieniami. - Sądzę, że nie jest w pełni wykorzystany potencjał dotarcia do świadomości Polaków i skłonienia ich do podjęcia takich decyzji, które będą najlepsze w ich przekonaniu dla zdrowia i życia ich samych i ich bliższych - zaznaczył szef MS.
2520	12	Ziobro odniósł się też do decyzji ministra zdrowia o zablokowaniu szerszego dostępu do amantadyny. - To są takie niezrozumiałe komunikaty do opinii publicznej, które mogą wywoływać niepotrzebne emocje, podejrzenia i rozmaite spekulacje, które nie służą rzetelnemu wyjaśnieniu sprawy i zachęceniu Polaków do podjęcia z ich punktu widzenia racjonalnej decyzji – ocenił minister.
2521	2	Covid-19. Kolejne kraje w Europie zaostrzają zasady szczepień
2521	4	Nikogo już nie dziwią rządowe dekrety wprowadzające obowiązek szczepień dla konkretnych grup społecznych. Pojawiają się nawet w tych krajach, gdzie odsetek wyszczepienia jest wysoki.
2521	6	W pewnym sensie wdrożenie obowiązkowych szczepień było nieuniknione, a przynajmniej długo wyczekiwane. Taki scenariusz przepowiadali właściwie wszyscy uczestnicy pandemicznego sporu. Przeciwnicy obostrzeń, od pierwszych dni zarazy oskarżający rządy o „faszyzm sanitarny”, termin popularny zwłaszcza w pierwszej połowie 2020 r., alarmowali, że politycy będą zmuszać do zastrzyku w ostatecznym akcie tłamszenia wolności obywatelskich. Ich zwolennicy z kolei przeczuwali, że nawet gdy szczepionka na covid stanie się powszechnie dostępna, i tak znajdzie się spora grupa tych, którzy odmówią jej przyjęcia dobrowolnie. Z której strony nie popatrzeć na wprowadzane właśnie w Europie obowiązki szczepień, zawsze okażą się samospełniającą się przepowiednią.
2521	8	Szczepienia ratują szpitale
2521	10	Nakaz szczepień ogłaszają również, a może przede wszystkim kraje, w których preparat z własnej woli przyjęło relatywnie najwięcej mieszkańców. Tak jest we Włoszech, gdzie zaszczepiło się aż 87 proc. obywateli powyżej 12. roku życia. To ten kraj jako pierwszy, bo już w październiku ubiegłego roku, wprowadził też obowiązek posiadania paszportu covidowego w miejscach pracy we wszystkich sektorach gospodarki. Od kwietnia, pod groźbą zawieszenia i wstrzymania wypłaty, obowiązkowe są zaś szczepienia dla pracowników medycznych i farmaceutów, a 15 grudnia przepis ten rozszerzono na nauczycieli i przedstawicieli służb mundurowych. 5 stycznia weszła w życie kolejna ustawa, tym razem nakazująca przyjęcie zastrzyku wszystkim mieszkańcom powyżej 50. roku życia.
2521	12	Członkowie rządu Mario Draghiego argumentowali, że chcą w ten sposób zapobiec pogorszeniu się sytuacji w tej grupie społeczeństwa, której wirus zagraża najbardziej. Choć Włochy podobnie jak inne kraje w Europie notują obecnie znaczny wzrost zakażeń, to kolejna fala nie obciąża służby zdrowia w takim stopniu jak w dwóch poprzednich latach – właśnie dzięki szczepionkom. Władze wprowadzają w grupach ryzyka obowiązkowe szczepienia głównie w obawie przed jeszcze nieznanymi wariantami wirusa. To, że omikron obszedł się ze społeczeństwem łagodnie, nie oznacza, że kolejne mutacje będą tak samo nieszkodliwe, dlatego odporność trzeba wzmacniać wszystkimi dostępnymi środkami. Akurat we włoskim przypadku nakaz ten w dużej mierze sankcjonuje istniejący stan rzeczy. Niezaszczepionych obywateli po pięćdziesiątce jest niewielu, a dwie dawki preparatu przyjęło już ponad 91 proc. Włochów powyżej 60. roku życia.
2521	14	Austria wlepia mandaty
2521	16	Pierwszym krajem, w którym zaszczepić będzie się musiał każdy obywatel, będzie Austria. 1 lutego wchodzi w życie prawo, na mocy którego każdy, kto odmówi, musi liczyć się z konsekwencjami: najpierw upomnieniem, od połowy marca grzywną. Antyszczepionkowcy mogą zostać ukarani mandatem sięgającym nawet 3,6 tys. euro.
2521	18	Choć poziom wyszczepienia w Austrii wynosi 72 proc. – mniej niż we Włoszech czy Portugalii, ale wciąż powyżej unijnej średniej – rząd nie zamierza stosować taryfy ulgowej. Kanclerz Alexander Schallenberg stwierdził nawet publicznie, że tylko przyjęcie szczepionki przez wszystkich obywateli może wyprowadzić kraj z niekończącej się spirali lockdownów, kwarantann i strachu przed nowymi wariantami. Nie obawia się również protestów, organizowanych w Wiedniu i innych miastach już niemal co tydzień. Bo choć głośne i efektowne, nie gromadzą tłumów. Przynajmniej nie na tyle, by wpłynąć na politykę Schallenberga.
2521	20	Grecja walczy z plagą fałszywych certyfikatów
2521	22	100 euro miesięcznie za brak szczepienia zapłacą z kolei mieszkańcy Grecji mający 60 lub więcej lat. Premier Kyriakos Mitsotakis walczy z antyszczepionkowcami od kilku miesięcy. W październiku wprowadził obowiązek szczepień dla wszystkich pracowników sektora medycznego, w tym prywatnych klinik. Systematycznie ogranicza też możliwość uczestnictwa w życiu publicznym tym, którzy nie mają ważnych certyfikatów covidowych.
2521	24	Teraz, podobnie jak we Włoszech, do szczepień przymusza najstarszych. Argument jest prosty – aż 90 proc. ofiar śmiertelnych w Grecji mieści się właśnie w tej grupie wiekowej. W dodatku kraj trawi plaga fałszywych dowodów szczepień. Jak donosi Euronews, nawet 100 tys. obywateli może mieć nieprawdziwy certyfikat. Na czarnym rynku ich cena waha się od 400 euro w miastach do zaledwie 50 euro w uboższych częściach kraju. Dlatego Mitsotakis wprowadził jedne z najwyższych kar za pandemiczne fałszerstwa. Samo posiadanie podrobionego certyfikatu grozi mandatem w wysokości 5 tys. euro, a za jego wyrobienie przyjdzie zapłacić aż dziesięć razy więcej.
2521	26	Obowiązek szczepień nie wystarczy
2521	28	A jak to wygląda w innych rejonach Europy? Od września szczepią się obowiązkowo francuscy medycy, ale też osoby zatrudnione w transporcie i komunikacji publicznej. Minister zdrowia Olivier Véran zapowiedział wprawdzie, że powszechnego obowiązku szczepień nie będzie, ale można postawić tezę, że nie byłby on potrzebny. Prezydent Emmanuel Macron systematycznie ogranicza antyszczepionkowcom pole do popisu, wykluczając ich z uczestnictwa w kolejnych segmentach życia publicznego. W dodatku akcja szczepień przebiega znacznie lepiej, niż się spodziewano. Identyczne założenie przyświeca strategii Wielkiej Brytanii. Tam też rząd obowiązku nie wprowadza, bo preparat przyjęło ponad 90 proc. mieszkańców.
2521	30	W połączeniu z klarowną, zdecydowaną i konsekwentną polityką daje to wymierne efekty. Trzeba bowiem podkreślić, że obowiązek szczepień, nawet mocno egzekwowany i obudowany ostrymi karami, sam wirusa nie przegoni. Zdaje egzamin dopiero, gdy jest jednym z wielu instrumentów polityki publicznej. Szczepionki w połączeniu z restrykcjami dla niezaszczepionych, powszechnym dostępem do testów i przede wszystkim skuteczną kampanią informacyjną naprawdę ratują życie – ale tylko tym, którzy rzeczywiście je przyjmą.
2522	2	COVID-19. Raport WHO o nadmiarowych zgonach. Gorzej od Polski wypada tylko Rumunia
2522	4	Pandemia COVID-19 spowodowała, że w Polsce wzrosła liczba nadmiarowych zgonów. Z danych opublikowanych przez Światową Organizację Zdrowia wynika, że zmarło w Polsce o 19 proc. więcej osób, niż we wcześniejszych latach.
2522	6	Od początku pandemii koronawirusa SARS-CoV-2 zakaziło się w Polsce w sumie 6 milionów 6 tysięcy 298 osób. Na COVID-19 zmarło 116 tysięcy 290 osób zakażonych wirusem.
2522	8	WHO: W czasie pandemii COVID-19 zmarło w Polsce o 19 proc. więcej osób
2522	10	Światowa Organizacja Zdrowia opublikowała dane na temat nadmiarowej liczby zgonów w wyniku pandemii koronawirusa. Zgodnie z informacjami przekazanymi przez WHO, Polska zajęła drugie miejsce pod względem wzrostu śmiertelności. Zmarło u nas o 19 proc. więcej osób, niż umierało wcześniej. Przed nami w rankingu, gdzie zakwalifikowano tylko najbogatsze kraje, była tylko Rumunia - tam zmarło o 20 proc. osób więcej.
2522	12	W innych europejskich krajach nadmiarowa liczba zgonów była zdecydowanie niższa i wynosiła:
2522	14	- Wielka Brytania - 12 proc.
2522	15	- Włochy - 12 proc.
2522	16	- Hiszpania -12 proc.
2522	17	- Niemcy - 11 proc.
2522	18	- Holandia - 9 proc.
2522	19	- Portugalia - 9 proc.
2522	20	- Belgia - 8 proc.
2522	21	- Grecja - 8 proc.
2522	22	- Francja - 7 proc.
2522	23	- Szwecja - 6 proc.
2522	25	Z kolei w krajach o średnich dochodach, największy wzrost nadmiarowej liczby zgonów odnotowano w Peru (97 proc.), Ekwadorze (51 proc.) i Meksyku (41 proc.). W krajach najbiedniejszych najwięcej nadmiarowych zgonów było w Boliwii (49 proc.), Iranie (29 proc.) i Indonezji (28 proc.).
2522	27	Koronawirus w Polsce - najnowsze informacje 
2522	29	Ministerstwo Zdrowia poinformowało w środę, że od 19 do 25 maja potwierdzono w Polsce 1 871 przypadków zakażenia koronawirusem, w tym 166 ponownych zakażeń. Zmarło łącznie 60 osób - z powodu tylko COVID-19 było to 14 osób, a z powodu współistnienia COVID-19 z innymi schorzeniami - 46 osób. W ciągu ostatniego tygodnia wykonano prawie 56 tysięcy testów na obecność koronawirusa.
2522	31	16 maja zakończył się stan epidemii wprowadzony w marcu 2020 roku. Obecnie został przekształcony w stan zagrożenia epidemicznego, który ma obowiązywać przynajmniej do września bieżącego roku.2523	2	We Włoszech skrajna prawica upolitycznia antyszczepionkowców
2523	4	Premier Mario Draghi zaostrzył kurs: szczepionki są konieczne, żeby wejść na basen, do muzeum albo zjeść w restauracji. Decyzja wywołała falę protestów, na których zbijają kapitał prawicowi radykałowie.
2523	6	Jeszcze kilka miesięcy temu, zanim delta znów podniosła statystyki zachorowań i zgonów, na Półwyspie Apenińskim wierzono, że nie będzie przymusu szczepień. Wprawdzie rząd w Rzymie jako pierwszy w Europie nakazał przyjąć zastrzyk wszystkim pracownikom służby zdrowia i farmaceutom pod groźbą odebrania im wynagrodzenia lub zawieszenia w prawie do wykonywania zawodu, ale przed dzieleniem społeczeństwa na zaszczepionych i niezaszczepionych bronił się długo. Minister zdrowia Roberto Speranza mówił wielokrotnie, że szczepienia to najważniejszy instrument w walce z pandemią, ale woli do nich zachęcać, niż przymuszać. W dodatku sama akcja kłucia po dość niemrawym starcie zyskała na sile właśnie wiosną.
2523	8	Władze zresztą liczyły, że obywatele nie zapomnieli o tragedii, która dotknęła ich nieco ponad rok temu. Obrazy, które obiegły świat, jak konwoje ciężarówek wywożących ofiary covid-19 z Bergamo, wryły się w wyobraźnię Włochów. Kraj odbudowuje się powoli – gospodarczo, ale też jako wspólnota. Jeśli więc nie prośba rządu, to chociaż wspomnienie katastrofy miało zachęcić do przyjęcia szczepionki na koronawirusa.
2523	10	Mario Draghi dmucha na zimne
2523	12	Nadzieje okazały się płonne. Choć w tym tygodniu liczba mieszkańców, którzy przyjęli obie dawki preparatu, przekroczyła psychologicznie ważną barierę 30 mln, co oznacza wyszczepienie na poziomie połowy dorosłej populacji (więcej niż we Francji, Niemczech czy Polsce), to Draghi nie jest zadowolony. Nie tylko z powodu delty i wzrostu zachorowań – te są na razie lekkie, na poziomie 4–5 tys. nowych przypadków dziennie, znacznie niższym niż w Wielkiej Brytanii czy Hiszpanii. Przed Włochami szczyt sezonu, przypadający na końcówkę lipca i początek sierpnia. Mieszkańcy i turyści rzucą się na plaże, w góry, do zabytkowych miast i miasteczek. Ewentualne zamknięcie granic nie wchodzi w grę. Turystyka za dużo waży we włoskiej gospodarce, kolejnego ciosu mogłaby nie przeżyć. Kurorty, hotele i restauracje muszą pozostać otwarte.
2523	14	Jest też drugi powód, zresztą związany z pierwszym. Gospodarka odbija się od dna, i to szybciej, niż przewidywali eksperci. Bank centralny na początku roku prognozował wzrost na poziomie 4,4 proc. PKB, a już po pierwszym kwartale prognozę zrewidował – w górę. Teraz szacuje, że gospodarka urośnie o 5 proc. Niektórzy eksperci stawiają nawet ambitniejsze tezy, licząc na większą konsumpcję. Krótko mówiąc, Włochy próbują finansowo wstać z kolan, idzie im lepiej, niż się sami spodziewali. Nie można więc pozwolić, by rekonstrukcję zahamowała kolejna fala zachorowań, a po niej nawet fragmentaryczny lockdown.
2523	16	Dlatego Draghi woli dmuchać na zimne. Od teraz wstęp do muzeów, galerii, kin, teatrów, na siłownie i baseny, do wnętrz kawiarń i restauracji umożliwi tylko tym, którzy wylegitymują się tzw. green passem (paszportem potwierdzającym szczepienie), ewentualnie są ozdrowieńcami lub mają świeży negatywny wynik testu na koronawirusa.
2523	18	Sytuacja zmieniła się od razu. Na szczepienie zarejestrowało się blisko 700 tys. osób. W niektórych regionach kraju, jak Lacjum i Sycylia, oznaczało to wzrost nawet o 100 czy 200 proc. Sycylia i Sardynia, tradycyjne destynacje urlopowe przede wszystkim dla turystów krajowych, w ostatniej chwili uciekły spod topora reżimu sanitarnego – z powodu wzrostów zachorowań realny był tam powrót części restrykcji, w tym wcześniejszego zamykania lokali.
2523	20	Antyszczepionkowcy mają politycznych patronów
2523	22	Nie wszystkim we Włoszech ten obowiązek się spodobał. Uaktywniły się ruchy antyszczepionkowe, które, choć mniej liczne i tradycyjnie słabiej zakorzenione w społeczeństwie niż chociażby we Francji, w weekend narobiły sporo medialnego szumu. Covidosceptycy wyszli na ulice w Palermo, Neapolu, Turynie, w Mediolanie przemaszerowali przez słynną galerię Victora Emmanuela II, krzyczeli, że obowiązek szczepień to zamach na ich prawa obywatelskie, a rząd nie może tak głęboko ingerować w ich życie. Dodawali też populistyczne slogany o oddaniu władzy w ręce ludzi, Draghim terroryzującym „zwykłych obywateli” i pełnej liberalizacji działalności gospodarczej jako jedynej recepcie na powrót do normalności.
2523	24	I choć na pierwszy rzut oka nie różni się to specjalnie od działań, które antyszczepionkowcy prowadzą w innych krajach, to włoska odsłona ruchu jest szczególnie niebezpieczna, bo znalazła skutecznego politycznego patrona. Na niechęci małej części społeczeństwa do szczepień kapitał już zbija skrajna prawica: radykałom udało się kwestię szczepień obudować kompletnie nową, niezwiązaną z pandemią narracją. Kiedy protestują przeciwko paszportom szczepionkowym, nie mówią o kwestiach zdrowia publicznego czy bezpieczeństwa sanitarnego. Temat szczepień wikłają w bieżący konflikt ideologiczny i wojnę kulturową progresywnej lewicy z populistycznym nacjonalizmem.
2523	26	Giorgia Meloni jest na fali
2523	28	Już dobę po ogłoszeniu obowiązku szczepień Giorgia Meloni, liderka Braci Włoskich, skrajnie prawicowego i najpopularniejszego w tej chwili włoskiego ugrupowania, napisała w partyjnym newsletterze płomienny felieton przeciwko premierowi. Co ciekawe, nie oskarżała go o łamanie wolności obywatelskich, co byłoby argumentem spodziewanym, ale o hipokryzję. Jej zdaniem Draghi narusza suwerenność narodu, bo do korzystania z włoskich basenów, oglądania włoskiej sztuki czy kibicowania włoskim drużynom wymaga szczepionek, nie stosując tego kryterium wobec migrantów przeprawiających się przez Morze Śródziemne i „lądujących na włoskich plażach”. W ten sposób Meloni dyskusję o szczepionkach napisała na nowo. Antyszczepionkowców przekonywać nie musi – ci zapewne i tak nie przyjmą preparatu. Jest jednak we Włoszech – jak w każdym innym kraju – całkiem spora grupa, która decyzji o szczepieniu jeszcze nie podjęła.
2523	30	W ten sposób skrajna prawica mocno wpływa na niezdecydowanych, a temat przymusu wpisuje w szerszą debatę polityczną. Dzięki temu nie chodzi już o pandemię, ale o wizję państwa i jego miejsca w Europie. Bracia Włoscy zyskują na tym najwięcej, ich członkowie są aktywni w mediach społecznościowych, współorganizują protesty. Przebić ich próbuje Matteo Salvini, lider Ligi, ale to Meloni jest na fali. Wydaje się, że Salvini swój moment przespał – tematy migracyjne próbuje wykorzystać od lat, ale kiedy sam był wicepremierem i szefem MSW, mimo obietnic niewiele w tej kwestii zmienił.
2523	32	To liderka Braci Włoskich ma swój czas, na co zresztą długo pracowała. W ubiegłym roku jako jedyna stawała w obronie dawnych faszystów, których pomniki oblewano farbą na fali protestów związanych z ruchem Black Lives Matter. Dzisiaj nadaje ton włoskiej odsłonie wojny kulturowej. Na razie idzie z Salvinim łeb w łeb (ich partie mają po 20 proc. poparcia), a zapewne niebawem go prześcignie. Niestety koszt tego sukcesu może być ogromny, liczony w dziesiątkach czy setkach zniechęconych do szczepień kolejnych ofiar koronawirusa.
2524	2	Koronawirus – spiskowe teorie czy spiskowa praktyka?
2524	4	Globalne zmiany geopolityczne. Ekspresowa produkcja szczepionek i blokowanie badań nad zwykłymi lekami przeciwwirusowymi. Tajemnice genomu koronawirusa. Wszystkie te tematy są przedmiotem gorących spekulacji i teorii spiskowych. Niektóre z nich przerosły nawet oczekiwania najbardziej odrealnionych youtubowych „jasnowidzów”. Poniżej omawiamy najpopularniejsze kontrowersje będące domeną globalnej wojny informacyjnej.
2524	6	Niewyjaśniona geneza wirusa 
2524	8	Symbolem stanowiska „zdroworozsądkowego” jest słynne targowisko w Wuhan, na którym miały pojawić się łuskowce (pangoliny). Rzekomo miały się one najeść odchodami nietoperzy – typowych nosicieli koronawirusów. Nie przeszkadza temu jednak fakt, że… nie handlowano tam łuskowcami. Nietoperzami zresztą też nie.  
2524	10	Symbolem „spiskowców” jest Instytut Wirusologii położony nieopodal słynnego już na cały świat targowiska. Wśród naukowców badających tam m. in. koronawirusy pojawiali się obywatele państw zachodnich, a sama placówka jest powiązana z uniwersytetem w Teksasie. Dodatkowego smaczku całej sprawie może dodawać fakt antycypowania przez różne gremia naukowe, biznesowe i polityczne możliwości takiego wydarzenia.  
2524	12	Bill Gates, o którym, zapewniam, nie będę pisał w części poświęconej szczepionkom, w 2015 roku mówił na jednej z konferencji TED o dużym prawdopodobieństwie nadejścia epidemii na miarę hiszpanki. Wskazywał także sposoby przygotowania się na taką ewentualność.  
2524	14	Trzy lata wcześniej amerykańska Narodowa Agencja Wywiadu (National Intelligence Council) dostarczyła prezydentowi Obamie raport, w którym jako jedno z zagrożeń ze strony walczących o światową hegemonię Chin wymieniała użycie broni biologicznej w postaci groźnego wirusa. Informację tę polskiemu widzowi przekazał dziennikarz Mariusz „Max” Kolonko, wtedy jeszcze nie przejawiający tak egzotycznych ambicji politycznych jak teraz.  
2524	16	Artykuł o koronawirusach przenoszonych przez nietoperze opublikowała wreszcie na początku 2019 roku, chiński wirusolog Shi Zhengli (znana także pod pseudonimem „Bat Woman”), czynnie zaangażowana w prace tamtejszego Instytutu Wirusologii. Jej badania posłużyły w pracach nad szczepionkami, gdyż wśród opisanych przez nią koronawirusów znalazły się takie, których genom przejawia podobieństwo do sars-cov-2.  
2524	18	W ciągu ostatniego roku pojawiło się wiele naukowych kontrowersji na temat tego czy koronawirus mógł powstać w sposób samoistny. Zdaniem zwolenników tezy o naturalnym pochodzeniu wirusa świadczyć może brak śladów sztucznej ingerencji, które musiałyby powstać, gdyby jego struktura została zmieniona w laboratorium.  
2524	20	Szczepionki – wielka nadzieja czy wielki przekręt?
2524	22	Gdy poruszamy ten temat, chodzi tutaj również o kwestię długotrwałego zaniedbania badań nad innymi preparatami, które mogłyby zapobiec co najmniej ciężkiemu przebiegowi choroby.  
2524	24	Najgłośniejszym w Polsce przykładem jest amantadyna – związek chemiczny stosowany dotychczas w lekach przeciwwirusowych i lekach przeciwko chorobie Parkinsona. Dopiero kilka dni temu Agencja Badań Medycznych przeznaczyła ponad 6,5 mln zł na badania nad jej zastosowaniem w leczeniu objawów COVID-19. Tym bardziej niejasne mogą być tutaj działania Ministerstwa Zdrowia, które najpierw ignorowało doniesienia medyków praktykujących tego typu leczenie, a następnie na przełomie listopada i grudnia de facto zabroniło stosowania amantadyny do przypadków koronawirusa.  
2524	26	Przy wielomiliardowych nakładach środków na prace nad szczepionką, znacznie skracających czas ich trwania, pozostaje czynnik, którego w żaden sposób nie można pominąć – brak wykazania długofalowych skutków przyjęcia szczepionki.  
2524	28	Choć większość wirusologów zapewnia, że są one w zupełności bezpieczne i nie powinny wywoływać więcej NOPów niż wynosi norma, jednak nie można nie zauważyć, że zwłaszcza szczepionki Pfizera i Moderny są swego rodzaju eksperymentem medycznym.  
2524	30	Nie są to bowiem tradycyjne szczepionki wektorowe, czyli te, które zawierają osłabione białko wirusa. Zamiast tego znajduje się w nich kwas mRNA odpowiedzialny za jego kodowanie. To nasze komórki na podstawie tej informacji mają wygenerować białko S, które jako antygen ma wywołać odpowiedź ludzkiego układu odpornościowego.  
2524	32	Jeżeli do tego wszystkiego dodamy:  
2524	34	- problemy z zatwierdzeniem szczepionek przez Europejską Agencję Leków,  
2524	36	- odmowę rejestracji wektorowej szczepionki firmy AstraZeneca przez Szwajcarię,  
2524	38	- doniesienia o nielegalnych naciskach szefów niektórych instytucji publicznych celem wpłynięcia na decyzję o przyjęciu szczepionki przez pracownika  
2524	40	to wszystko nie pomaga w już i tak trudnym i skomplikowanym logistycznie przedsięwzięciu, jakim jest Narodowy Program Szczepień. 
2524	42	Cui bono?  
2524	44	Niezależnie od genezy wirusa i jakości leków i szczepionek, które mają go powstrzymać, ktoś na sytuacji zyskał a ktoś stracił.  
2524	46	Do grona największych przegranych należą, póki co przedsiębiorcy i pracownicy z branż najbardziej wrażliwych na ograniczenie kontaktów międzyludzkich. Generalnie jednak na świecie widoczny jest trend ubożenia małych i średnich przedsiębiorców kosztem wielkich koncernów. Już teraz pojawiają się przypadki przejmowania biznesów przez międzynarodowe korporacje oraz przypadki ich nacjonalizacji.  
2524	48	Pozbawienie ludzi własności pozostawia ich bezbronnymi wobec wszelkich innych projektowanych form zniewolenia. Pozwala zarządzać ich strachem i obawą o jutro. Należy zauważyć, że obecna sytuacja wprowadza także strukturalny stan niepewności politycznej. Mówiąc prościej – jest beczką prochu do której wystarczy wrzucić zapaloną zapałkę w postaci innego nieprzewidzianego wydarzenia.  
2524	50	Na małą skalę mogliśmy tego doświadczyć od końca maja w USA w postaci protestów radykalnych środowisk lewicowych po śmierci George’a Floyda. Jeżeli chodzi o rozgrywkę o hegemonię globalną, to najwięcej zyskały Chiny, które przez długi czas fałszowały dane o rozwoju epidemii w Wuhan i innych regionach kraju. Wydatnie pomogła im w tym Światowa Organizacja Zdrowia pod wodzą etiopskiego komunisty Tedrosa Adhanoma Ghebreyesusa. Spośród największych gospodarek jako jedyne podają one wzrost PKB za rok 2020 (2,3% według chińskich danych, które jednak raczej na pewno są sfałszowane). Wiele miejscowości w Europie i w USA natomiast po dziś dzień przypomina scenografię wymarłego miasteczka z filmu klasy B. 
2524	52	Gdzie leży spisek i czy w ogóle mamy z nim do czynienia? Pozostawiam do przemyślenia Czytelnikom. 
2525	1	Puste półki w sklepach i perspektywa głodu - tak prokremlowskie media opisują Europę po wprowadzeniu sankcji na Rosję
2525	3	Sankcje działają, ale na kraje, które je wprowadziły - taką tezę rozpowszechniają prokremlowskie media. "Głównym francuskim pytaniem jest teraz: jak przetrwać? - mówiła Natalia Iwanowa, opisując sytuację nad Sekwaną w reportażu dla Ren-TV. "Europejczycy oszczędzają teraz nawet na jedzeniu", donosi rosyjski Pierwyj Kanał. Jeśli z kolei brakuje czegoś w Rosji, winni są temu - jak mówi premier Michaił Miszustin - "łotrzykowie, którzy postanowili wykorzystać sytuację i lęki ludzi".
2525	5	Francuzi mają już nawet problemy z winem. W obliczu groźby całkowitego braku żywności i wody, władze zakazały podlewania trawników, ogrodów i prywatnych ogródków. Żegnajcie ogórki i pomidory z własnego ogródka. Biorąc pod uwagę bezprecedensową inflację, ceny paliw i niedobory energii, głównym francuskim pytaniem jest teraz, jak przetrwać” - tak korespondentka kanału Ren-TV Natalia Iwanowa opisywała sytuację gospodarczą trawionej przez suszę Francji. W trzyminutowym materiale dziennikarka podkreśliła w każdy możliwy sposób, że przyczyną problemów jest jednak nie tylko susza, ale też sankcje nałożone na Rosję. "Wszystko to - zapewnia - może nawet doprowadzić do głodu we Francji".
2525	7	Materiał pojawił się w rosyjskiej telewizji dzień po spotkaniu poświęconym rosyjskiej gospodarce, na którym Władimir Putin krytykował sankcje, stwierdzając, że "ich autorzy, kierując się krótkowzrocznymi, rozdętymi ambicjami politycznymi, rusofobią, w większym stopniu uderzają we własne interesy narodowe, we własne gospodarki, w dobrobyt swoich obywateli" - przekazuje BBC News.
2525	9	Rosyjskie media: strefa euro może upaść
2525	11	Następnie Putin określił sytuację gospodarki Rosji jako bardzo dobrą: szczegółowo opisał, jak dobrze jego zdaniem gospodarka radzi sobie z kryzysem: - Rosyjski biznes zastępuje zachodnie firmy, które odeszły, rosyjska pszenica daje rekordowe zbiory, a inflacja w kwietniu spadła kilkakrotnie w porównaniu z marcem - stwierdził.
2525	13	Media szybko podchwyciły narrację Putina o ubożejącym Zachodzie. Analitycy, na których powołuje się portal 1prime.ru, stwierdzili, że nałożenie sankcji na Rosję i ograniczenie eksportu paliw kopalnych może doprowadzić do sytuacji, w której "antyrosyjskie sankcje zagrają przeciwko Unii Europejskiej i doprowadzą do upadku systemu euro: zamrożenie rosyjskich aktywów w krajach europejskich negatywnie wpłynie na banki tych państw".
2525	15	Pierwyj Kanał wyemitował z kolei materiał, w którym poinformował, że na skutek sankcji w niektórych miastach w Niemczech wyłącza się oświetlenie uliczne o godzinę wcześniej. - Europejczycy oszczędzają teraz nawet na jedzeniu i oglądają z oszołomieniem doniesienia z Rosji o życiu pod sankcjami - powiedział korespondent kanału.
2525	17	Ekspert: scenariusz z ludźmi w kolejkach po jedzenie jest bardzo możliwy
2525	19	Rosjanie ustabilizowali gospodarkę, ale to nie pomoże im na dłuższą metę. Jeszcze długo nie zobaczymy ludzi ustawiających się w kolejkach po jedzenie. Ale przy obecnym stanie rzeczy taki scenariusz nadal jest bardzo możliwy - powiedział w rozmowie z portalem Vox Jakow Feygin, ekspert ds. ekonomii politycznej z Instytutu Berggruen.
2525	21	Jak podaje Vox, sankcje już teraz mają duży wpływ na rozwój technologii w Rosji. Moskwa nie może kupować takich produktów jak mikroczipy, wykorzystywane w przemyśle zbrojeniowym czy sztucznej inteligencji. Brakuje sprowadzanych z Zachodu części zamiennych do samolotów i części do samochodów.
2525	23	Firmy nie mogą nabyć odczynników wybielających do papieru lub opakowań żywności dla niemowląt. Raport jednego z rosyjskich outletów biznesowych mówi, że 90 procent rosyjskich wytwórców chleba polega na częściach pochodzących z Europy; ich obecne zamienniki będą mogły być używane jeszcze tylko kilka miesięcy - wylicza Vox.
2525	25	Puste porty i porady, jak zdobyć leki
2525	27	Chociaż przekaz rosyjskich mediów w dużej mierze pokrywa się z propagandową linią Kremla, można odnaleźć w nich informacje sugerujące, że sankcje działają już teraz. Portal "Izwiestia" opublikował w połowie maja tekst ze wskazówkami, jak kupić deficytowe leki za granicą. Tego samego dnia inny tekst na stronie informował, że wielu Rosjan w pierwszych dniach "specjalnej operacji w Ukrainie" sprzedało swoje nieruchomości w lęku przed konfiskatą. Część z tych, którzy pozbyli się majątku, ma teraz obawiać się utraty pieniędzy, bo je łatwiej skonfiskować.
2525	29	Zapolyarnaja Prawda odnotowała niedawno, że rosyjskie porty pracują na pół przepustowości, dlatego że tylko te ładunki, które zostały zakupione i wysłane przed nałożeniem sankcji, nadal docierają drogą morską. "I wkrótce się skończą" - czytamy na portalu. - Dziś sytuacja z dostawą towaru jest niezwykle trudna. Wszystkie łańcuchy dostaw załamały się w ciągu tygodnia od rozpoczęcia specjalnej operacji wojskowej - powiedział w rozmowie z portalem Pavel Timokhin, dyrektor handlowy A Plus Holding. Timokhin nie kryje, że problemy zaczęły się pojawiać jeszcze przed wprowadzeniem pierwszego pakietu sankcji: - Towary wysyłane lub odbierane przez kraje Unii Europejskiej i Stany Zjednoczone zaczęły być blokowane do odwołania, co natychmiast doprowadziło do załamań w portach.
2525	31	Z kolei cytowany przez stronę secretmag.ru premier Rosji Michaił Miszustin powiedział, że niektóre sklepy stworzyły sztuczny niedobór, przechowując produkty na stanie, a następnie umieszczając je na półkach w zupełnie innej cenie. - Natychmiast znaleźli się tacy, którzy postanowili wykorzystać tę sytuację, lęki ludzi - stwierdził premier. - Łotrzykowie! Powinieneś bezpośrednio zadzwonić do tych, którzy próbowali zarobić na nastrojach paniki.
2525	33	Miszustin podkreślił, że prawo przewiduje poważną odpowiedzialność za takie działania: - Nadużywanie pozycji dominującej pociąga za sobą kary do 50 procent rocznego przychodu, a udział urzędników w porozumieniach kartelowych do 7 lat więzienia - ostrzegł.
2526	1	Zachodnie sankcje działają. Rosyjska gospodarka krwawi
2526	3	Zachodnie sankcje uderzają w Rosję mocniej niż kiedykolwiek. Dotyczą wszystkich, tak elit jak i zwykłych obywateli. Niektóre branże są na skraju bankructwa.
2526	5	Tydzień po rosyjskiej inwazji na Ukrainę życie w Rosji radykalnie się zmieniło. Bezprecedensowe sankcje Zachodu dotknęły niemalże każdy sektor gospodarki: finanse, transport, turystykę, kulturę, sport. Codziennie wprowadzane są nowe środki i łatwo się w nich pogubić. Przypomina to tak zwaną strategię tysiąca ukłuć, która już teraz mocno nadwyręża rosyjską gospodarkę. Tyle że nie są to ukłucia, lecz fale uderzeniowe.
2526	7	W ciągu zaledwie kilku dni rubel straciło około jednej trzeciej swojej wartości. Pojawiają się doniesienia o kolejkach przed bankomatami i problemach z płaceniem kartami czy systemami płatniczymi Google Pay oraz Apple Pay. Sprzęt gospodarstwa domowego, ale także zachodnia odzież i obuwie  mogą już wkrótce stać się towarami deficytowymi, podobnie jak miało to miejsce w czasach sowieckich. Jeśli obecna tendencja się utrzyma, niektórzy eksperci spodziewają się jeszcze w tym roku dwucyfrowego załamania gospodarczego. 
2526	9	Rosja przygotowana
2526	11	Ten moment jeszcze nie nadszedł. Kreml przyznaje się do problemów i wyraża optymizm: - Oczywiście, gospodarka Rosji odczuwa silną presję, silny cios, ale istnieje potencjał oporu, są plany, energicznie się temu przeciwdziała. Gospodarka się nie załamuje - zapewniał w środę w Moskwie Dmitrij Pieskow, rzecznik prezydenta Władimira Putina. Kreml przekonuje, że sytuacja na rynkach wkrótce się uspokoi.
2526	13	Co najmniej od czasu aneksji Krymu w 2014 roku Rosja dostosowała się do sankcji gospodarczych nałożonych przez Zachód. Wtedy znaleziono nawet na to eufemistyczne określenie. Zamiast o „sankcjach”, rosyjskie media wolą mówić o „nowej rzeczywistości gospodarczej”. Teraz jednak cios jest o wiele potężniejszy. Nowością jest powstanie centrum kryzysowego pod przewodnictwem premiera Michaiła Miszustina, które stara się opanować sytuację.
2526	15	Zakaz przelotów dla rosyjskich samolotów bardzo mocno uderza w rosyjskie lotnictwo. Firmy turystyczne również odnotowują spadek liczby rezerwacji nawet o 70 procent. Rosjanie, którym uda się dotrzeć na wymarzoną plażę, muszą mieć przy sobie dużo gotówki.Powodem jest wykluczenie niektórych banków rosyjskich z systemu płatniczego SWIFT. Na przykład trzy szpitale w Tajlandii obsługują obecnie rosyjskich pacjentów wyłącznie za gotówkę. A jeśli chodzi o lot do domu, to również nie będzie on teraz już tak oczywisty.
2526	17	Zgodnie z oczekiwaniami, rosyjski bank centralny zareagował na krach rubla i podwoił podstawową stopę procentową do 20 procent, aby przeciwdziałać dewaluacji i spirali inflacyjnej. Jednak sam bank centralny również znajduje się pod bezprecedensową presją i wydaje się zaskoczony decyzją Zachodu o faktycznym zamrożeniu dwóch trzecich jego rezerw. Jak podała agencja Reutersa, prezes banku Elwira Nabiullina powiedziała w nagraniu wideo dla pracowników, że liczono jednak na łagodniejszy scenariusz.
2526	19	Najbardziej dotknięta klasa średnia
2526	21	Najbardziej zaniepokojona kryzysem jest klasa średnia - pisze gazeta biznesowa „Wiedomosti”. W niektórych moskiewskich restauracjach jest obecnie o około 60 procent mniej gości. Ale sankcje odczują wszyscy obywatele, nie tylko klasa średnia. Dotąd Rosjanie postrzegali sankcje jako swego rodzaju „karę dla elit”.
2526	23	„Teraz dociera do nas, że wszyscy na tym stracą” - cytuje gazeta jednego z psychologów. Siergiej Utkin, znany moskiewski ekonomista, ostrzega w gazecie „Kommersant” przed „gigantycznymi stratami gospodarczymi i zniszczeniem stylu życia całych klas społecznych”. Wszystko to, jak twierdzi, jest wynikiem kampanii zbrojnej na Ukrainie.
2526	25	Wydaje się, że mało kto w Rosji liczył się z sankcjami w dziedzinie sportu i kultury. Coraz więcej rosyjskich drużyn otrzymuje zakaz udziału w turniejach. Wydarzenia sportowe, jak finał Ligi Mistrzów w Sankt Petersburgu, są przekładane, co powoduje milionowe straty dla lokalnej branży hotelarskiej.
2526	27	Zagrożone rosyjskie kina 
2526	29	Rosyjscy artyści, tacy jak znany dyrygent Walerij Giergijew, zwolennik prezydenta Putina, tracą angaże na Zachodzie. Jednak szczególnie mocno dotknięta została jedna branża - kino. Kiedy w czwartek na ekrany kin na całym świecie wejdzie nowa wersja hollywoodzkiego przeboju kinowego „Batman”, Rosjanie po raz pierwszy od dziesięcioleci go nie obejrzą.
2526	31	Jest to jedna z trzech najważniejszych premier tego roku. Z tego powodu operatorzy kin spodziewają się utraty do 70 procent przychodów. Kiedyś ponad trzy czwarte swoich przychodów uzyskiwali z filmów zachodnich. Jeśli do maja sytuacja nie ulegnie poprawie, eksperci spodziewają się masowego zamykania kin w Rosji.2529	1	Za wcześnie na spisywanie rosyjskich służb na straty
2529	3	Spekulacje o końcu zdolności operacyjnych rosyjskich służb specjalnych należy uznać za co najmniej przesadzone. Pomimo trwającej wojny między nimi, chaosu, ich zdemoralizowania i skryminalizowania pozostają w dalszym ciągu aktywnym graczem we współczesnym świecie wywiadowczym.
2529	5	Informacje, które pojawiły się w przestrzeni medialnej, mówiące o tym, że decyzją Władimira Putina z 11 maja 2022 roku GRU przejął główne zadania w operacjach wywiadowczych w toczącej się wojnie rosyjsko-ukraińskiej spowodowały szereg spekulacji odnośnie przesunięcia się wektora ciężkości w rosyjskich służbach na rzecz wywiadu wojskowego. Dowodem tego miało być powierzenie zastępcy szefa GRU gen. Władimirowi Aleksiejewowi koordynowania pod względem wywiadowczym rosyjskiej inwazji na Ukrainę. W ten sposób wywiad FSB (zwany też Piątą Służbą), kierowany przez gen. Siergieja Biesiedę (oskarżanego o przeprowadzenie błędnych analiz przed rozpoczęciem wojny, których efektem była klęska rosyjskiego blitzkriegu), został odsunięty na boczny tor.
2529	7	Kierownictwo operacyjne organizacji nowego blitzkriegu zostało powierzone tzw. Syryjczykom (jak określa się weteranów operacji w Syrii), tj. generałom Aleksandrowi Dwornikowowi, Aleksandrowi Żurawlewowi i wspomnianemu już uprzednio Aleksiejewowi. Natomiast w opiniach Andreja Soldatowa (twórcy portalu Agentura.ru) zamieszczonej w wywiadzie dla portalu Bgsniper oraz prof. Marka Galeottiego w gazecie "Spektator", GRU z racji trwającego konfliktu zbrojnego jest strukturą, która powinna angażować się w wywiad taktyczny i strategiczny, aby pomóc rosyjskim wojskom w prowadzeniu tej wojny. W świetle tego rzeczą oczywistą stało się, że wywiad wojskowy w obecnych okolicznościach wychodzi na pierwszy plan. To jest wojna. Niewiele jest miejsca na działania wywrotowe i oparte na łapówkach operacje wpływu, w których specjalizuje się Piąta Służba, a jej funkcjonariusze to w głównej mierze operatorzy polityczni ingerujący w procesy polityczne na terenie krajów byłego Związku Sowieckiego i tak zwanej bliskiej zagranicy. Także Wladimir Kwaczkow, były pułkownik rosyjskich sił specjalnych, stwierdził, że "najważniejsze jest to, że przynajmniej wśród wojskowych wszyscy rozumieją teraz, że będzie to długa, konwencjonalna wojna, a nie mała operacja wojskowa, którą udawali, że będzie". Jak dodał, "dlatego dokonano pewnych zmian w strukturze tego, kto kieruje wojskami na polu bitwy", a "GRU jest przede wszystkim odpowiedzialny za zbieranie informacji wywiadowczych dla żołnierzy".
2529	9	Jeśli chodzi o FSB, to należy założyć, że szczególne zadania przypisano obecnie jej Trzeciej Dyrekcji, czyli Departamentowi Kontrwywiadu Wojskowego (ros. Департамент Bоенной Kонтрразведки - DWKR), nadzorowanemu przez pierwszego zastępcę dyrektora FSB Siergieja Koroliewa, a kierowanego przez gen. Nikołaja Pietrowicza Jurjewa i jego zastępcę, gen. Raszyta Alimowa. DWKR dysponuje szeregiem tajnych współpracowników w wojsku i obowiązują w nim normy dotyczące "umieszczenia w placówce wsparcia kontrwywiadowczego" określonej liczby takich współpracowników kontrwywiadu wojskowego w jednostkach wojskowych (ros. контрразведывательнго обеспечения - KRO). Obejmują one obowiązkową obecność rezydenta (oddelegowanego lub infiltrowanego pracownika lub szczególnie cennego źródła), agentów (źródła zrekrutowane) i zaufanych kontaktów operacyjnych (udzielających informacji, formalnie niezrekrutowanych). Z tej racji dysponuje on i jest dystrybutorem szczególnie wrażliwej wiedzy dotyczącej rzeczywistej liczby strat wśród rosyjskich żołnierzy, panujących nastrojów w ich szeregach oraz brakach w sprzęcie i zaopatrzeniu.
2529	11	FSB przystała na to przekazanie kontroli nad działaniami operacyjno-taktycznymi tzw. Syryjczykom, ale wynegocjowała dla siebie kontrolę nad wszystkimi okupowanymi terytoriami i zatwierdziła szefa administracji prezydenckiej w osobie Siergieja Kirijenki jako swoistego nadzorcy tych terenów. Stało się to kolejnym przyczynkiem do trwającej już od wielu lat wojny w rosyjskich służbach. Jak poinformowały ukraińskie portale Apostrophe.ua i Ghall.com.ua, Azowstal zostanie przekazany pod administrację związanego z FSB Ramzana Kadyrowa. 16 maja w Mariupolu przedstawiciele Kadyrowa (Adam Delimchanow i Magomed Daudow) na spotkaniu z posłem Dumy Państwowej Dmitrijem Sabliną (związanym z GRU) i szefem "Donieckiej Republiki Ludowej" Denisem Puszlinem poinformowali, że władze FR podporządkowały hutę jego ludziom i Siergiejowi Aksenowi, przewodniczącemu "Republiki Krymu" (w poprzednim "wcieleniu" był on związany z OPG Salem, jedną z najbardziej aktywnych grup przestępczych na Krymie, w której znany był pod pseudonimem Goblin i z którym swego czasu chętnie pozował do zdjęcia poseł Janusz Korwin - Mikke w czasie swej wizyty na Krymie).
2529	13	Równocześnie w Chersoniu wystąpił konflikt pomiędzy FSB i GRU o zajęte tam dobra: zboże, maszyny rolnicze i urządzenia transportowe, w efekcie czego o mało nie doszło do ostrych starć. Z tej racji (według m.in. ukraińskiego portalu Korabelov.info oraz Obozrevatel.com, powołujących się na dane wywiadowcze), niedawny apel do Putina ze strony Kirilla Stremousowa - szefa kolaboracyjnej rady Chersonia - z prośbą o uznanie regionu chersońskiego za podmiot Federacji Rosyjskiej bez przeprowadzenia referendum i utworzenie Chersońskiej Republiki Ludowej, można uznać za inicjatywę tzwz. Syryjczyków z GRU. Stąd też na okupowanych przez Rosjan terenach obie te służby powołują konkurujące ze sobą przedstawicielstwa lokalnych kolaborantów. Przykładem tego może być miasto Melitpol. FSB wyznaczyła tam Galinę Danilczenko na szefową administracji cywilno-wojskowej, z kolei GRU mianował na to samo stanowisko swojego człowieka, Wołodymyra Rogowa.
2529	15	Główna rozbieżność między tzw. Syryjczykami a FSB i sprzymierzoną z nim SWR (z racji wspólnego rodowodu w KGB) w sprawie wojny z Ukrainą polega nie tyle na kwestiach szczegółowych metod jej prowadzenia, ile na celach strategicznych. Tandem FSB-SWR jest skłonny poprzestać na tym, co już osiągnięto i nie jest do końca pewien, czy teraz bezwzględnie potrzebuje przejęcia regionów Nikołajewa i Odessy, jest gotowy odłożyć tę kwestię na kilka lat. Tzw. Syryjczycy wręcz przeciwnie, uważają że w tej chwili konieczne jest zajęcie całej Ukrainy i Mołdawii, a tym samym zamknięcie tematu raz na zawsze.
2529	17	Trwa też ostra wojna medialna. Igor Girkin, ps. Striełkow, były ppłk. sił specjalnych FSB  (w wielu polskich mediach przedstawiany błędnie jako były oficer GRU lub KGB), weteran pierwszej wojny w Donbasie i organizator jednostek bojowych "Donieckiej Republiki Ludowej", otwarcie krytykuje poczynania armii rosyjskiej i samego ministra Szojgu  na Ukrainie. Wzywa wręcz do usunięcia z otoczenia Putina - jego zdaniem - osób odpowiedzialnych za doprowadzenie Rosjan "na skraj militarnej klęski", a które mogą nawet przyczynić się do "haniebnego i upokarzającego" pokoju. Także gen. Władimir Szamanow, były dowódca WDW w latach 2009-2016, zwany "rzeźnikiem z Czeczenii" (oskarżany m.in. przez organizację Human Rights Watch o dokonanie zbrodni wojennych w czasie II wojny czeczeńskiej, a według rosyjskich mediów, m.in putinism.wordpress.com, blisko związany z kontrolowaną przez FSB dominującą korporacją przestępczą OPG "Sołncewo"), publicznie twierdzi, że realizacja tzw. specjalnej operacji wojskowej w obecnej formie nie ma szans osiągnięciu zakładanych efektów.
2529	19	Demolka kadr
2529	21	Przedstawione powyżej informacje to jedynie didaskalia wobec rzeczywistych problemów i wyzwań, z którymi borykają się rosyjskie służby specjalne (warto pamiętać, że w rosyjskiej semantyce brak jest pojęcia "służby specjalne"; określa się je mianem aparatu bezpieczeństwa państwa). Ostatnie lata były wręcz pasmem ich klęsk wizerunkowych, szczególnie w odniesieniu do GRU - nieudana próba otrucia Skripala (2016 r.), porażka przy próbie zamachu stanu w Czarnogórze (2016 r.), podsłuchiwanie Światowej Agencji Antydopingowej w Szwajcarii (2016-2017), wysadzenie składu amunicji Vrbetice w Czechach (2014 r.), a następnie zidentyfikowanie uczestników tych operacji, m.in. gen. Andreja Awierjanowa, dowódcy jednostki 29155 GRU, co należy uznać za dowód szczególnego braku profesjonalizacji tej służby. Na dodatek ukazały się w przestrzeni medialnej zdjęcia z 2017 roku ze ślubu jego córki, gdzie występuje wraz płk. Anatolijem Czepigą, jednym z dwóch oficerów GRU oskarżonych w Wielkiej Brytanii o próbę otrucia Skripala oraz o udział w innych operacjach, w których posługiwali się oni "niewzbudzającymi podejrzeń" paszportami tadżyckimi i mołdawskimi. Można w zasadzie przyjąć, że jedyną efektywną operacją GRU w ostatnich latach była - opisywana już na łamach InfoSecurity24.pl - udana kradzież 3 mld. euro z Wirecard, sztandarowej niemieckiej firmy fin-tech, i doprowadzenie jej do upadku. Ponadto,jeżeli prześledzimy sobie wydalenia rosyjskich dyplomatów podejrzewanych o działalność szpiegowską na przestrzeni ostatnich lat, to w zdecydowanej większości byli to oficerowie GRU.
2529	23	Niezbyt dobrze o kondycji rosyjskich służb specjalnych świadczy także opublikowanie przez portal Dossier Center raportu dotyczącego struktury i danych osobowych kierownictwa FSB.
2529	25	Swoistym zdemolowaniem rosyjskich służb było wydalenie w ostatnim czasie około 400 rosyjskich dyplomatów i pracowników ambasad, z których znaczna część prowadziła działalność wykraczającą poza zakres statusu dyplomatycznego. Jedynie Malta, Cypr i Węgry nie zdecydowały się na ten krok. Pojawia się też  pytanie – na co zwrócił uwagę Patryk Wintour z The Guardian – "dlaczego 290 rosyjskich dyplomatów nadal będzie działać w neutralnej Austrii, nawet po tym, jak MSZ po dniach wahań wydaliło czterech dyplomatów". Jak podkreślono, "dla porównania Austria ma około 30 dyplomatów działających w Moskwie". Wielu z nich zostało uznanych za "persona non grata", co oznacza, że podejrzewa się ich o to, że są "oficerami wywiadu pracującymi pod przykryciem dyplomatycznym". Ich usunięcie znacznie osłabiło zdolności operacyjne rosyjskiego wywiadu. Równocześnie pojawiła się informacja, że Rosja w ostatnim czasie zamówiła 174 tys. nowych paszportów dyplomatycznych. Z tym że, jak zwrócił uwagę cytowany przez The Guardian były szef MI6, John Sawers "Zachód rejestruje tylko 10 proc. rosyjskiej aktywności wywiadowczej".
2529	27	Kolejne uderzenia przyszły ze strony ukraińskiej. 15 marca br. umieszczono na stronach MON Ukrainy listę 620 Rosjan, którzy rzekomo są funkcjonariuszami FSB. Większość wpisów zawiera nazwiska, daty urodzenia i numery paszportów. Wymienione są również ich adresy zamieszkania. Niektóre wpisy zawierają numery kart modułu identyfikacji abonenta (SIM), a także numery rejestracyjne pojazdów. Z kolei 21 marca ukraińska strona rettar.net ujawniła dane 22 funkcjonariuszy Departamentu Informacji Operacyjnej Piątej Służby, także wraz ze zdjęciami, adresami zamieszkania, telefonami, rejestracjami i markami samochodów przez nich używanymi. Może to oznaczać brak skutecznej osłony kontrwywiadowczej funkcjonariuszy i ich rodzin, za którą odpowiada Dyrekcja Bezpieczeństwa Wewnętrznego FSB (Dyrekcja Dziewiąta), kierowana przez gen. Aleksieja Wiertjaszkina, zaliczanego do grona najbliższych zaufanych Siergieja Koroliewa, pierwszego zastępcy dyrektora FSB. Na to nakłada się niemożność stosowania przez służby rosyjskie metody OPSEC. Wynika to z niechęci do korzystania przez rosyjskich żołnierzy z programów szyfrujących, braku zabezpieczeń przed podsłuchem telefonicznym, niezwracania uwagi na udostępnianie zdjęć i elementów w tle oraz wypowiedzi w serwisach społecznościowych zawierające informacje niejawne i wrażliwe. Do tego dochodzi ucieczka z Rosji byłego pełnomocnika prezydenta ds. zrównoważonego rozwoju Anatolija Czubajsa, który zapewne dysponuje szeroką wiedzą dotyczącą wielu wrażliwych spraw wewnętrznych FR.
2529	29	Wśród części funkcjonariuszy w rosyjskim aparacie bezpieczeństwa nastąpił wręcz nastrój swoistego rozedrgania. Niektórzy z nich - jak twierdzi Christo Grozew, twórca międzynarodowego portalu śledczego Bellingcat - szukali możliwości wywiezienia swoich rodzin z Rosji oraz wymiany zgromadzonych pieniędzy (w wielu przypadkach pochodzących z korupcji) na dolary i euro, i wytransferowania ich za granicę. Wiedzą oni, że obecna sytuacja może wkrótce wymknąć się spod kontroli. Reprezentują oni tę część sił bezpieczeństwa, które znają zagrożenia dla reżimu i teraz same przygotowują swoją przyszłość. Nie bez znaczenia są też kwestie generacyjne. Rosją rządzą starzy czekiści, dla przykładu średnia wieku w Radzie Bezpieczeństwa FR wynosi 65 lat i w większości są to ludzie ogarnięci "syndromem wersalskim", mającym swoją genezę w upadku imperium sowieckiego i pałający żądzą zemsty.
2529	31	Gotowi na sankcje
2529	33	Opisane uprzednio sytuację mogłoby skłaniać do przyjęcia błędnego wniosku że rosyjskie służby w efekcie wzajemnych konfliktów i chaosu straciły zdolność do efektywnego działania. Okazuję się jednak że są one w dalszym ciągu wypełniać swoje zadania.
2529	35	Pomimo nałożonych sankcji rosyjska waluta, po chwilowym załamaniu, odzyskała na wartości. Odcięcie Rosji od systemu SWIFT miało być swoistą ekonomiczną bronią atomową, Rosjanie byli na ten krok bardzo dobrze przygotowani i znacząca rolę odegrały w tym służby. Już kilka tygodni przed inwazją ukazały się w tamtejszych mediach związanych z armią (m.in. w "Kurierze Wojenno- Przemysłowym") publikacje na ten temat, w których pisano o alternatywnych systemach przepływu środków finansowych. Oznacza to, że w toczącej się wojnie dominującą jednostką w FSB staje się Służba Ekonomicznego Bezpieczeństwa (Czwarta Służba), zarządzana przez gen. Siergieja Alpatowa, a w szczególności jej Departament Kontrwywiadowczego Wsparcia Systemu Kredytowego i Finansowego (Departament K), kierowany przez gen. Iwana Tkaczewa. O pozycji tej jednostki świadczy fakt, że zarówno dyrektor FSB gen. Bortnikow, jak i jego pierwszy zastępca gen. Koroliew wywodzą się z Departamentu K. Czwarta Służba, oprócz jej głównego zadania jakim jest osłona kontrwywiadowcza Banku Centralnego FR, kontroluje przede wszystkim wszelkie transfery finansowe, poprzez co stała się głównym narzędziem Putina, które pozwala mu kontrolować najbogatszych i najpotężniejszych ludzi w kraju. Portal agenura.ru cytuje wypowiedź jednego z byłych funkcjonariuszy: "W SEB w zasadzie jest wystarczająco dużo materiałów, aby zamknąć każdą dużą firmę i uwięzić z kierownictwa kogo tylko zechcesz".
2529	37	Rosjanie od wielu lat dominują na rynku prania i transferu brudnych pieniędzy, wykorzystując w tym celu, oprócz rajów podatkowych, których głównym źródłem przychodu są funkcjonujące tam firmy offshorowe, "dziurawe" systemy bankowe w Europie. Przykładem tego może być Vanagels Network, opisana w mediach sieć kilkunastu tysięcy firm zarejestrowanych w latach 2000-2012 m.in. w Wielkiej Brytanii, Irlandii, USA, Panamie, Nowej Zelandii. Udostępniała ona konta bankowe, które tworzyły swoistą sieć "autostrad finansowych", umożliwiających wytransferowanie i wypranie 12 miliardów dolarów. Wspomniana sieć oraz szereg jej podobnych były tworzone i nadzorowane przez SEB FSB. Potwierdzać tę tezę może ppłk rez. Anatolij Jermolin, weteran jednostki Vympel, który opublikował swego czasu tekst "Dlaczego oczyścili wywiad wojskowy?'' w newtimes.ru, gdzie stwierdził, że główną przyczyną dążeń do marginalizacji GRU miał być "proceder prania pieniędzy w Rosji i transfer ich poprzez firmy offshorowe za granicę, a GRU miał możliwość kontrolowania i monitorowania tego procederu, przez co stanowił zagrożenie jako niezwiązany z korporacją KGB-FSB-SWR".  
2529	39	To pokazuje, że wspomniane sieci odgrywają szczególną rolę w prowadzonych przez Rosję operacjach finansowych mających na celu zniwelowanie skutków nałożonych na nią sankcji ekonomicznych oraz w sprzedaży kradzionych na masową skalę surowców naturalnych i zboża z Ukrainy. Równocześnie zainstalowane w tych podmiotach gospodarczych oraz instytucjach finansowych "aktywa" mogą w dalszym ciągu prowadzić działalność wywiadowczą. Płk Siergiej Tretjakow, oficer KGB, a po 1991 r. SWR, który podjął współpracę z CIA, wielokrotnie wspomina o metodzie tzw. "werbunku biznesowego", polegającej na wykorzystaniu instytucji biznesowych do pozyskiwania agentury poprzez wikłanie ludzi z biznesu w różnego rodzaju nie do końca przejrzyste relacje finansowe. Ponadto, jedna z hipotez odnośnie serii tajemniczych zgonów wśród rosyjskich biznesmenów związanych z sektorem paliwowo-finansowym, które miały miejsce w ostatnim czasie, mówi że mogły być to działania odstraszająco-dyscyplinujące wobec tych, którzy potencjalnie mogliby ujawnić wiedzę o rosyjskich niejawnych operacjach finansowych lub też dopuścili się defraudacji.
2529	41	Iberoamerykańskie więzi
2529	43	Żadne współczesne służby wywiadowcze nie są w stanie wykonywać skutecznie swych zadań bez stosowania outsourcingu. Rosjanie już dawno to zrozumieli, dlatego stworzyli ogromną sieć świadomych i nieświadomych aktywów m.in. w kluczowych iberoamerykańskich ośrodkach decyzyjnych. Portugalski dziennikarz Joao Lemos Esteves określa to mianem rosyjskiej strategii iberyjskej. Nie dotyczy to tylko krajów tzw. trójkąta karaibskiego", czyli Wenezueli, Kuby i Nikaragui, ściśle związanych politycznie i militarnie z Moskwą. Współczesna zdolność Rosji do oddziaływania w Iberoameryce i na Karaibach, jak zauważył Evan Ellis z Instytutu Global Americans, jest pochodną kilku współzależnych zjawisk:
2529	45	- postawy antyamerykańskich rządów, które chcą współpracować z Rosją;
2529	47	- wspomagającej roli chińskiego pieniądza;
2529	49	- spuścizny po militarnych i innych powiązaniach dawnego Związku Sowieckiego z tym regionem z czasów zimnej wojny;
2529	51	- rosyjskiej działalności i inwestycji oferujących pewną wartość dla regionu w kluczowych branżach, typu przemysł wojskowy, nuklearny, kosmiczny i naftowy, a także zakupy rolne;
2529	53	- zdolności Rosji do prowadzenia wojny informacyjnej.
2529	55	Putin wdrożył od początku XXI wieku w Ameryce Łacińskiej skuteczną soft power, co dało teraz Rosji możliwość bycia aktywnym graczem na tym kontynencie. W 2018 roku Kolumbia, Meksyk i Brazylia przeszły przemiany polityczne, efektem ich było stworzenie możliwości partnerstwa dla Rosji i osłabienie więzi z USA. Rosyjskie firmy zainwestowały w sektor ropy i gazu w Boliwii, Meksyku i Wenezueli oraz dokonały zacieśnienia relacji z największym tamtejszym potentatem gospodarczym, czyli Brazylią. Równocześnie nastąpiła powolna wymiana generacyjna w tamtejszych kręgach militarnych, tradycyjnie swego czasu orientujących się na USA, na pokolenie o nastawieniu antyamerykańskim. Z tej racji należy przyjąć założenie, że nastąpiło również nawiązanie relacji Rosji z tamtejszymi służbami wywiadowczymi, co zapewne skutkuje obecnie tym, że wykonują one na jej rzecz szereg operacji, jak i też wykorzystanie tamtejszych instytucji finansowych do transferu rosyjskich pieniędzy. Wszystko to umożliwiło w pewnym stopniu zniwelowanie skutków wydalenia ponad 400 rosyjskich dyplomatów.
2529	57	Nowy teatr działań wojennych
2529	59	O ile w obecnej sytuacji głównym zadaniem dla GRU w toczącej się wojnie jest skupienie się na jej aspekcie militarnym (wbrew optymistycznej narracji wojska rosyjskie posuwają się w głąb Ukrainy), to dla SWR i FSB wektor ciężkości jest obecnie przesunięty nie tyle na uzyskiwanie informacji, co na ich kreowanie za pomocą tzw. środków aktywnych. Według Jurija Biezmienowa, byłego funkcjonariusza wywiadu KGB, który w latach 70. zbiegł do Kanady, klasyczne szpiegostwo w pracy rosyjskiego wywiadu angażuje tylko 10-15 proc. sił i środków, a pozostałe 85-90 proc. to kreowanie informacji i zdobywanie wpływów. Oznacza to, że powstaje nowy teatr działań wojennych, jakim są umysły ludzkie, co jest zgodne z rosyjską doktryną "wojny nowej generacji'', a jej twórcy - S. Czekinow i Si. Bogdanow - zwracają uwagę, że "wojna informacyjna i psychologiczna w dużej mierze położy podwaliny pod zwycięstwo", czemu służyć ma aktywne wykorzystanie "potencjału protestacyjnego piątej kolumny do destabilizacji sytuacji". Rosjanie rozpoczęli też prace badawcze nad implementacją teorii "wojny poznawczej", zwanej również "kognitywną", której celem jest zmiana nie tylko tego, co ludzie myślą, ale także tego, jak działają. Francois du Cluzel, project manager w Centrum Innowacji w NATO ACT (Sojusznicze Dowództwo ds. Transformacji NATO), stwierdza na jej temat, że "to nie tylko walka z tym, co myślimy, ale raczej walka z tym, jak myślimy". Co więcej, "to nie tylko inne pojęcie, inna nazwa wojny informacyjnej", a "jest to wojna z naszym indywidualnym procesorem, z naszym mózgiem".(...)", a "trzeci ważny wymiar współczesnego teatru działań wojennych polega na tym, że do wymiaru fizycznego i informacyjnego dodano wymiar kognitywny". Tak więc, gdy siły kinetyczne nie są w stanie pokonać przeciwnika, to psychologia i związane z nią nauki behawioralne będą odgrywały kluczową rolę. Koncepcja "wojny nowej generacji" nie opiera się na broni, lecz na wpływach. Zwycięstwo w dłuższej perspektywie będzie zależało wyłącznie od zdolności wpływania i zmieniania sfery poznawczej przeciwnika. Wykonawcami bezpośrednimi tych działań będą służby specjalne.
2529	61	Strategiczne cele SWR/FSB w ramach trwającej operacji wpływu to zniwelowanie znaczenia sankcji gospodarczych poprzez lansowanie tezy, że ich koszty społeczne i gospodarcze w postaci inflacji i postępującej drożyzny uderzają w głównej mierze w mieszkańców Europy. Tym samym dalsze wspieranie militarne Ukrainy spowoduje rozlanie się konfliktu poza jej granice, a uchodźcy ukraińscy doprowadzą do destabilizacji krajów, w których przebywają. Biorąc pod uwagę rosyjskie wpływy we Francji, Niemczech, Włoszech, Austrii i na Węgrzech oraz ich postawę wobec wojny rosyjsko-ukraińskiej, zadania te są realizowane. Ostatnie wybory prezydenckie we Francji wykazały, że liczyło się w nich trzech de facto prorosyjskich kandydatów: skrajnie prorosyjski admirator Putina - E. Zemmour , centrowa – M. Le Pen i umiarkowanie prorosyjski - E. Macron. W Niemczech polityka bliskich relacji polityczno-gospodarczych z Rosją dominuje nie tylko w jawnie prorosyjskich i wręcz agenturalnych ugrupowaniach, takich jak DieLinke czy AfD, ale w partiach głównego nurtu - CDU/CSU i SPD. Świadczyć może o tym faktyczna niechęć do wspierania militarnego Ukrainy i uniezależnienia się od rosyjskich surowców energetycznych. Nie bez znaczenia jest fakt, że w Niemczech mieszkają obecnie ponad cztery miliony rosyjskojęzycznych obywateli, wielu z nich posiada również rosyjskie paszporty. Znaczna część Rosjan mieszka czasowo lub na stałe w Niemczech, ale nie do końca opuszcza Rosję, zachowując rosyjskie obywatelstwo i prowadząc biznesy. We Włoszech postawę prorosyjską reprezentują trzy z głównych włoskich partii politycznych: Ruch Pięciu Gwiazd, Liga i Forza Italia (partia byłego premiera Silvio Berlusconiego).
2529	63	Dla europejskiej opinii publicznej rosyjska agentura wpływu prezentuję tezę, że za trwającą wojnę odpowiadają kraje NATO, co skutkuje postępującą inflacją, wzrostem ryzyka konfrontacji nuklearne i niekontrolowanym napływem migrantów. Francuska strona internetowa RT poinformowała przykładowo, że pięciu krajom afrykańskim grozi głód z powodu zachodnich sankcji przeciwko Rosji, a w rzeczywistości to rosyjska marynarka wojenna blokuje ukraińskie porty, wstrzymując eksport 25 milionów ton zboża i powodując gwałtowny wzrost cen. Zważywszy na rosyjską inżynierię przymusowej migracji jako jedną z metod technik geopolitycznych, wykorzystywanych przez jej służby, zagrożenie następną falą odmiennych kulturowo migrantów jest bardzo realne. W niemieckich społecznościach pacyfistycznych pojawiają się coraz liczniejsze ostrzeżenia o możliwości użycia broni nuklearnej na Ukrainie. Znaczna liczba osób w krajach europejskich uważa też, że NATO ponosi przynajmniej część winy za tę wojnę. Prowadzone są także kampanie mające na celu wywołanie niechęci do ukraińskich uchodźców poprzez ukazanie ich jako zagrożenia ekonomicznego i kryminalnego.
2529	65	Lansowane są też - również na gruncie polskim - tezy tzw. realizmu ofensywnego reprezentowanego przez Johna Mearsheimera, twierdzącego że agresja Putina na Ukrainę jest spowodowana ingerencją Zachodu, a Stany Zjednoczone, dążąc do rozszerzenia NATO na wschód i nawiązując przyjazne stosunki z Ukrainą, zmusiły wręcz Putina do działań militarnych. Według niego "Ukraina nie jest dla Zachodu żywotnym interesem strategicznym", a "jest to żywotny interes strategiczny dla Rosjan". W imię owego "realizmu" należy doprowadzić do jak najszybszego zakończenia wojny kosztem ustępstw terytorialnych Ukrainy wobec Rosji.
2529	67	Parafrazując powiedzenie Marka Twaina ("wiadomość o mojej śmierci była przesadzona"), pojawiające się w ostatnim czasie różnego rodzaju spekulacje o końcu zdolności operacyjnych rosyjskich służb specjalnych należy uznać za co najmniej przesadzone. Pomimo trwającej wojny między nimi, chaosu, ich zdemoralizowania i skryminalizowania pozostają w dalszym ciągu aktywnym graczem we współczesnym świecie wywiadowczym.
253	1	Sylwia Spurek: Co nas uprawnia do eksploatacji krowy mlecznej?
253	3	Czas najwyższy odpowiedzieć sobie na pytanie, czy mamy prawo zabijać i eksploatować zwierzęta - oceniła europosłanka Sylwia Spurek.
253	5	Była zastępczyni rzecznika praw obywatelskich w rozmowie z Interią stwierdziła, że „potrzebna jest partia, która w sposób pryncypialny podejdzie do kwestii walki z katastrofą klimatyczną i bezkompromisowo do praw zwierząt”. - Bez weganizmu taka perspektywa nie będzie możliwa - oceniła.
253	7	 Weszłam do polityki, by zmieniać świat, skutecznie chronić i prawa ludzi, i środowisko, i prawa zwierząt. Nie zrobię tego bez poszerzania granic debaty. Żeby zmienić system, trzeba stawiać trudne i czasami prowokujące pytania. Podatek od mięsa to tylko część mojego programu. Proponuję zakaz reklamy produktów odzwierzęcych, bo chcę, aby ludzie w końcu dokonywali świadomych wyborów. Proponuję zerowy VAT na produkty wegańskie, bo chcę, aby każdy i każda, bez względu na dochody, miała prawo do etycznej i zdrowej żywności - mówiła europosłanka.
253	9	 Zdaniem Spurek „zmiany zachodzą zbyt wolno, aby rozwiązywać problemy środowiskowe, ratować życie ludzi, zakończyć erę wykorzystywania zwierząt”. - Musimy je systemowo przyspieszyć - apelowała, zaznaczając, że „to nie ludzie są winni, ale system, który nie umożliwia podejmowania świadomych decyzji”. - Teraz ludzie jedzą mięso, piją mleko dlatego, że te produkty są masowe i tanie. Nie mają wiedzy na temat konsekwencji zdrowotnych, nie znają alternatywy. A obecna cena mięsa nie jest prawdziwa - tłumaczyła, wyjaśniając, że „wynika z dopłat, z naszych podatków, do hodowli, produkcji, reklamy”. - I nie uwzględnia kosztów środowiskowych i zdrowotnych produkcji i konsumpcji mięsa oraz kosztów ograniczania skutków katastrofy klimatycznej - dodała.
253	11	 Musimy doprowadzić do sytuacji, gdy to, co zdrowe, jest dostępne dla każdego i każdej, a to, co szkodzi ludziom i planecie przestaje być dostępne - wezwała polityk, która do Parlamentu Europejskiego dostała się w 2019 roku z listy Wiosny Roberta Biedronia. Podkreśliła, że jest przeciwna „wykorzystywaniu zwierząt do czegokolwiek: sportu, rozrywki, badań i testów”. - W jeździe konnej, w sporcie, nie ma relacji i więzi. Tu jest eksploatacja - oceniła.
253	13	 Pytanie jest takie: co nas uprawnia do eksploatacji krowy mlecznej? Co nas uprawnia do zabicia jej dziecka? Kiedyś uważano, że można zabić dziecko albo bić żonę - zwróciła uwagę Sylwia Spurek. - Jeszcze w 2015 roku byłam wegetarianką i nie miałam żadnych refleksji na temat wykorzystywania zwierząt przy produkcji mleka. Włączyłam myślenie - stwierdziła.
2531	1	Prezydent Brazylii: Nie nałożymy sankcji na Rosję. Ukrainą rządzi komik
2531	3	Świat ostro reaguje na inwazję Rosji na Ukrainę. Nie brakuje jednak głosów odmiennych, jak ten prezydenta Brazylii. Jair Bolsonaro podkreślił, że Brazylia nie stanie po żadnej ze stron. Jak dodał, nie uważa, żeby celem Władimira Putina był rozlew krwi.
2531	5	Bolsonaro odszedł od oficjalnego stanowiska rządu Brazylii w ONZ i odmówił potępienia inwazji Rosji na Ukrainę, zarządzonej przez Władimira Putina - podaje Reuters.
2531	7	Prezydent Brazylii gościł w Moskwie
2531	9	Krótko przed rosyjską inwazją prezydent Brazylii gościł w Moskwie i długo rozmawiał z Putinem. Mówił wówczas, że jest solidarny z Rosją, czym wzbudził oburzenie światowych przywódców.
2531	11	W niedzielę Bolsonaro ogłosił, że Brazylia pozostanie neutralna, a "Rosja i Ukraina to przecież bratnie narody. A duża część ludności Ukrainy mówi po rosyjsku" - zaznaczył prawicowy populista.
2531	13	"Nie będziemy opowiadać się po żadnej ze stron. Będziemy pomagać we wszystkim, co możliwe" - powiedział Bolsonaro.
2531	15	Bez sankcji na Rosję
2531	17	Jair Bolsonaro zaznaczył, że nie zamierza potępiać Putina, ale najpierw musi zobaczyć raport i ocenić całą sytuację.
2531	19	Prezydent Brazylii zaznaczył, że jest przeciwny wszelkim sankcjom na Rosję, które mogłyby negatywnie odbić się na gospodarce Brazylii. Rosja sprzedaje Brazylii między innymi nawozy.
2531	21	Jak powiedział, nie sądzi, aby siły Putina dokonywały masowego rozlewu krwi na Ukrainie. "Przywódca, taki jak Putin, nie chce nigdzie dokonywać masakry" - stwierdził.
2531	23	Bolsonaro odniósł się również do prezydenta Ukrainy, Wołodymyra Zełeńskiego, mówiąc, że Ukraina "złożyła nadzieję swojego narodu w ręce komika".
2532	1	Orbán znowu chciał torpedować unijne sankcje. Udało mu się ochronić rosyjskiego partiarchę
2532	3	Węgrzy znów próbowali zablokować szósty pakiet unijnych sankcji wobec Rosji. Viktor Orbán nie chciał, by objęły one moskiewskiego patriarchę prawosławnego Cyryla. Był to jednak tylko pretekst. W rzeczywistości premier Węgier gra o znacznie wyższą stawkę
2532	5	Weto z opóźnionym zapłonem, ale nieskuteczne. Tak można nazwać rozwiązanie, na które Viktor Orbán postawił w negocjacjach kolejnego pakietu sankcji wobec Rosji. We wtorek wydawało się, że wszystko jest ustalone, a przywódcy państw UE ogłaszali negocjacyjny sukces. Wśród entuzjastów był również premier Mateusz Morawiecki. Zaraz po dograniu zasad politycznego porozumienia, chwalił się, że przekonał partnerów z Grupy Wyszehradzkiej – w tym Węgrów – do akceptacji częściowego embarga na ropę naftową sprowadzaną z Unii. Będzie ono obowiązywać na surowiec trafiający do UE drogą morską (według Brukseli to dwie trzecie całego importu).
2532	7	Węgrzy fizycznie nie mają możliwości bezpośredniego sprowadzania jej w ten sposób. Podobnie, jak nieco mniej sceptyczni wobec unijnego embarga Słowacy, odbierają surowiec poprzez południową nitkę ropociągu „Przyjaźń”. Można było odnieść wrażenie, że ekipa Viktora Orbána dostała to, o co jej chodziło – czyli dalszy dostęp do rosyjskiej ropy. Dalsza dyskusja wydawała się bezsensowna. W kolejnych dniach ambasadorowie krajów członkowskich przy UE mieli jedynie dograć techniczne szczegóły pakietu.
2532	9	Orbán ocalił Cyryla, embargo na ropę wejdzie w życie
2532	11	Stało się inaczej. Węgry postanowiły podwyższyć stawkę i zuchwale postawić na absurdalny na pierwszy rzut oka argument. W ostatecznej dyskusji o sankcjach Budapeszt stwierdził, że nie powinny one dotyczyć patriarchy Cyryla, zwierzchnika rosyjskiej cerkwi. W końcu dopinający szczegóły sankcji dyplomaci postanowili poświęcić ten punkt w imię ważniejszej sprawy. Węgrom udało się ochronić Cyryla, ale embargo na rosyjską ropę – przynajmniej tę dostarczaną morzem – wejdzie w życie. Do tego Polska i Niemcy dobrowolnie zerwą z surowcem tego pochodzenia płynącym północną nitką ropociągu „Przyjaźń”.
2532	13	Takie posunięcie Budapesztu nie powinno jednak do końca dziwić osób śledzących stosunki węgierskiego rządu z moskiewskim kościołem prawosławnym. Są one bardzo dobre, i to mimo jasnego wsparcia duchownego dla inwazji na Ukrainę.
2532	15	Patriarcha Cyryl marzy o wspólnej Rusi
2532	17	Już na początku wojny patriarcha sugerował, że oba narody powinny dążyć do „jedności Świętej Rusi” , w której Ukraińcy i Rosjanie tworzą jeden naród. W ten sposób Cyryl zareagował na słowa potępiającego działania putinowskiej Rosji ukraińskiego metropolity Onufrego. Potem moskiewski duchowny mówił o agresji na zachodniego sąsiada jako o „wojnie obronnej”. Na początku maja stwierdził stwierdził z kolei, że Rosja nigdy w swojej historii nikogo nie napadła, a wszystkie jej działania militarne były zawsze obroną. Wojnę w Ukrainie przedstawiał w kategoriach walki wyższej moralnie Rosji z zepsutym konsumpcjonizmem Zachodem.
2532	19	”Cyryl [cywilne nazwisko Władimir Gundiajew] wzywa prawosławnych Rosjan do zjednoczenia się wokół historycznego centrum Wszechrusi – grodu Moskwy, bo niełatwo wszystko się układa dla ojczyzny i w jedności jest siła. Wtedy dopiero, jak mówi, Rosja będzie niezwyciężona, gdy będziemy szukać natchnienia w wielkich przykładach naszych rodaków” – pisała na łamach OKO.press Masza Makarowa.
2532	21	„W rosyjskiej tradycji cerkiewnej sojusz tronu i ołtarza ma długą historię, sięgającą przynajmniej XV w. Reaktywowany w 1943 roku Patriarchat Moskiewski był w pełni kontrolowany przez rosyjskie służby, a bliskie kontakty hierarchów cerkiewnych i władz posowieckiej Rosji stanowią jeden z kluczowych elementów legitymizacji reżimu Władimira Putina” – oceniają analitycy Instytutu Europy Środkowej.
2532	23	Orbán obrońcą „wartości chrześcijańskich”
2532	25	Rosyjski duchowny ze szczególną sympatią odnosi się wobec dwóch polityków – Władimira Putina i Viktora Orbána. Temu drugiemu serdecznie gratulował zwycięstwa w niedawnych wyborach parlamentarnych.
2532	27	„Jest Pan jednym z niewielu polityków europejskich, którzy poświęcają wiele uwagi promocji wartości chrześcijańskich, umacnianiu instytucji tradycyjnej rodziny i norm moralności publicznej” – pisał patriarcha do szefa rządu katolickich Węgier.
2532	29	Obronę Cyryla przed unijnymi sankcjami można więc odbierać jako pozytywną odpowiedź na te słowa. Sami Węgrzy uważają, że przeciwstawiając się ograniczeniom dla duchownego, bronią… gwarantowanej w Unii wolności wyznania. Prawdopodobnie w nieudanej próbie pokrzyżowania planów reszty państw członkowskich chodziło jednak o coś zupełnie innego.
2532	31	Cyryl mniej ważny, gra toczy się o coś więcej
2532	33	W ocenie działania Węgier należy brać pod uwagę pozycję Budapesztu we Wspólnocie. Orbán – podobnie jak Kaczyński z Morawieckim – chciałby iść pod prąd unijnym wartościom, a jednocześnie nadal zyskiwać na dotacjach z Brukseli.
2532	35	Jednocześnie Budapeszt nie ma wielu kontrargumentów wobec zarzutów Brukseli – a mówią one o kryzysie praworządności czy wolności mediów w zdominowanym przez rządzący Fidesz systemie politycznym. W tej sytuacji ostatnią kartą przetargową jest weto wobec unijnych decyzji. Tym razem Węgrzy używają go w rozgrywce o węgierskie KPO – uważa Andrzej Sadecki z Ośrodka Studiów Wschodnich.
2532	37	„Te środki od roku są zamrożone. Ani Orbán, ani przedstawiciele jego rządu nie mówią wprost o tym, że te kwestie są powiązane.
2532	39	Między wierszami można jednak wyczytać, że blokując szósty pakiet sankcji, Orbán i Węgrzy chcieli uzyskać choć część środków z unijnego Funduszu Odbudowy” – mówi OKO.press specjalista OSW.
2532	41	Węgrzy uzależniają się od Rosji, choć nie muszą
2532	43	Jednocześnie Orbán nadal próbował torpedować plany naftowego embarga. Co prawda w obecnej formie ten punkt sankcji nie dotyczy Budapesztu, jednak Ursula von der Leyen zapowiadała, że będzie dążyła do całkowitej rezygnacji z rosyjskiej ropy w w całej Unii. Węgierska obstrukcja mogła oddalić nas od dyskusji na ten temat. Budapeszt nie chce ponosić kosztu uniezależnienia się od rosyjskich surowców, choć zdaniem Sadeckiego byłby on przez Węgrów do uniesienia.
2532	45	O tym, że Orbán przesadza, słychać też ze strony węgierskich komentatorów. Takiego zdania jest byłe kierownictwo państwowego koncernu paliwowego MOL. Jak twierdzą Attila Holoda, były dyrektor ds. badań i produkcji oraz László Miklós, były dyrektor ds. relacji korporacyjnych, wystarczyłoby popracować nad możliwościami ropociągu Adria. To instalacja dostarczająca surowiec z naftoportu w Chorwacji przez Bałkany między innymi do Węgier.
2532	47	”Rurociągiem Adriatyckim już teraz rocznie może docierać 11-12 mln ton ropy. Po rozbudowie rurociągu, co oznacza głównie wymianę pomp, a nie układanie nowych rur, wartość ta może wzrosnąć do 15 mln” – piszą byli dyrektorzy MOL-u w przesłanej mediom analizie. Według nich surowiec z innych kierunków niż rosyjski jest już przetwarzany przez rafinerie węgierskiego giganta. Dlatego zakłady w słowackiej Bratysławie i węgierskim Százhalombatta będą dobrze przygotowane do przejścia w całości na surowiec z innych kierunków.
2532	49	Rosja niewiarygodnym partnerem – nawet dla Orbána
2532	51	Otwarte pozostaje pytanie o to, czy i kiedy Budapeszt zerwie z uzależnieniem od rosyjskich surowców. Nawet jeśli Węgrzy całkowicie zrezygnują z importu rosyjskiej ropy, to w mocy pozostaje długoterminowy kontrakt z Gazpromem. Podpisana rok temu umowa z uzależnioną od Kremla spółką obowiązuje 15 lat.
2532	53	„Do Orbána prędzej czy później dojdzie jednak, że jego prorosyjska polityka jest krótkowzroczna” – uważa Andrzej Sadecki z OSW. Jak argumentuje, wyczerpanemu sankcjami Putinowskiemu reżimowi zacznie brakować pieniędzy i zasobów, by dokończyć realizowane wspólnie z węgierskim rządem projekty. Zagrożona może być na przykład rozbudowa elektrowni atomowej Paks.
2532	55	„Przypuszczam, że rząd Orbána będzie stopniowo próbował ograniczyć współpracę z Rosją. Ale w tym momencie chce ugrać jak najwięcej środków z Unii w ramach rekompensaty za zerwanie tych stosunków gospodarczych. Na Węgrzech od lat są dość niskie ceny energii. To fakt często wykorzystywany w rozgrywkach politycznych po stronie Fideszu. Partia musi zachować wiarygodność w oczach swoich wyborców” – uważa Sadecki.
2532	57	Można więc przypuszczać, że Orbán będzie starał się trząść europejską polityką aż do otrzymania pierwszego przelewu z Funduszu Odbudowy. Wtedy będzie mógł prezentować się zwolennikom Fideszu jako ważny w Europie gracz, którego śmiałe posunięcia przynoszą korzyści.
2533	1	Wolski: Dla Rosjan użycie bomb kasetowych jest jak wyjście po bułki
2533	3	Wojna na Ukrainie trwa. Zaraz miną dwa tygodnie, odkąd Rosja zaatakowała naszego wschodniego sąsiada. Przez ten czas w Europie i na świecie wydarzyło się bardzo wiele. Zarówno w kontekście politycznym, jak i gospodarczym i militarnym. Mnogość tematów, jakie można by podjąć przy okazji trwania tego konfliktu, jest ogromna. W tym celu porozmawialiśmy z jednym z najbardziej cenionych ekspertów w swojej dziedzinie. To Jarosław Wolski, analityk wojenny współpracujący z podmiotami krajowymi i zagranicznymi. Poza tym autor kilkuset publikacji i analiz w dziedzinie techniki wojskowej, którego opinie w ostatnim czasie można było usłyszeć na kanale „Historia Realna” Piotra Zychowicza, niedawnego gościa Hejt Parku. Zapraszamy do lektury.
2533	5	W poniższej rozmowie podjęliśmy takie zagadnienia jak: ocena działań wojsk rosyjskich na Ukrainie, specyfika armii rosyjskiej i ukraińskiej, ruchy podejmowane przez NATO, przewroty w świecie polityki, możliwość podboju Polski przez Rosję, zagrożenie konfliktem nuklearnym, stan polskich wojsk, sankcje naniesione przez Unię Europejską na Rosję, różne oblicza wojny konwencjonalnej, znaczenie wojny informacyjnej, błędy Putina, postać prezydenta Zełenskiego, możliwe scenariusze na przyszłość.
2533	7	Co pana w tej wojnie zaskakuje?
2533	9	Rosyjska agresja. Rosjanie doktrynalnie uważają, że wojska muszą być rozwinięte mobilizacyjnie i operacyjnie. Mobilizacyjnie – powołuje się rezerwistów, rezerwiści trafiają do punktu, gdzie przyjmuje się wyposażenie, a potem z nich trzeba uformować jednostkę. Bardzo często trzeba ją jeszcze doszkolić. To zajmuje sporo czasu. Mobilizacja jest wymagającym procesem dla państwa. Tylko że Rosjanie zmobilizowali jedynie cztery brygady. A oni są w stanie w pół roku zmobilizować do 20 dywizji. To ogromna siła. Zaskakuje mnie, że mobilizacja była tak nikła.
2533	11	Kolejna sprawa – Rosjanie uderzyli Ukraińców absurdalnie małymi siłami. Mowa o dwustu tysięcy żołnierzy, podczas gdy Ukraińcy przed wybuchem wojny mieli ponad 200 tysięcy. To zaprzeczenie rosyjskiej sztuce operacyjnej. Rosjanie powinni mieć dwu albo trzykrotną przewagę. Powinni byli zmobilizować 400 albo 600 tysięcy żołnierzy. Pamiętajmy, że pełna skala to jakieś 1,5 miliona. Ale nie zrobili tego.
2533	13	Pierwszy sygnał, że ten konflikt jest nieuchronny, nastąpił w październiku 2021 roku. Do różnych agencji analitycznych spłynęły informacje, że trzeba bardzo uważnie patrzeć Rosjanom na ręce. Poważne firmy pracujące dla rządu informowały, że konflikt wybuchnie w okolicach lutego 2022 roku. Wszyscy patrzyli na to z niedowierzaniem. Później pojawiały się kolejne ostrzeżenia – dyslokacja wojsk, sztabów, rozwijanie szpitali polowych… Część wojsk rosyjskich z daleko wschodniego i centralnego okręgu została przerzucona na Białoruś, gdzie wykonywała ćwiczenia. Cywilni analitycy mieli już pewność w grudniu, że ta agresja nastąpi. Natomiast wojskowi twierdzili, że to niemożliwe, żeby tak małymi siłami uderzyć na Ukraińców. Takie było oficjalne stanowisko. Z drugiej strony Amerykanie i Brytyjczycy bili na alarm. Oni właściwie jako jedyni jawnie ostrzegali, że nastąpi agresja.
2533	15	Zaskakuje mnie też kierunek ataku na Kijów. Nie wstydzę się powiedzieć, że się pomyliłem. Uważałem, że te siły, które mają Rosjanie, pozwolą stworzyć korytarz z Krymu do Donbasu i oderwać część Zadnieprza. Odrzucałem wizję, że to wystarczy na podbicie Kijowa, a co dopiero całej Ukrainy. Okazało się jednak, że absolutnie najgorszymi siłami Rosjanie chcą to zrobić. To jednostki z najgorszym wyposażeniem, łącznością, przeszkoleniem. Przepraszam za wyrażenie, ale Rosjanie militarną hołotą chcieli zdobyć Kijów.
2533	17	I tu dochodzimy do kwestii, że coś w planie Rosjan poszło bardzo nie tak. Albo chcieli dokonać dekapitacji, albo przewrotu. Tylko że to zostało powstrzymane przez służby bezpieczeństwa Ukrainy. Być może Rosjanie zakładali, że uda się zabić prezydenta Zełenskiego. Że zostanie zabita jakaś ilość oficerów, że głowa armii zostanie ucięta. I że wtedy uda się zrobić desant na lotnisko pod Kijowem, zasiać panikę i skutecznie dosłać jednostki z Białorusi. Rosjanie mogli chcieć powtórzyć sytuację, która miała miejsce na Krymie. Nic z tych rzeczy się nie wydarzyło. Ukraińcy pięknie się bronią.
2533	19	Podtrzymuje pan tezę, że próba podbicia Kijowa była planem dorysowanym kredką na mapie? Tak stwierdził pan w czasie rozmowy z Piotrem Zychowiczem na kanale „Historia Realna”.
2533	21	Miałem takie wrażenie. Ale miałem też okazję porozmawiać z osobami, które doskonale znają się na sztuce wojennej Rosjan. One powiedziały mi „Jarek, mylisz się”. Ta operacja też była przygotowywana wcześniej. Tylko że te same osoby powiedziały mi, że totalnie nie spodziewały się rzucenia przez Rosjan najsłabszych sił na Kijów. Poza jednym batalionem Specnazu, który próbował lądować na lotnisku w Hostomelu i został zniszczony. Rosjanie potwornie nie docenili Ukraińców. Liczyli na to, że armia się rozpadnie, kiedy uda się wyeliminować prezydenta i sztab generalny. Rosjanie pokazali kompletną amatorkę w ataku na Kijów.
2533	23	Czy aby nie jest tak, że Rosjanie w tej wojnie okazali się kolosem na glinianych nogach? Nie ulegli wrażeniu, że są potężniejsi, niż rzeczywiście są?
2533	25	Na pewno Rosjanie przecenili własne możliwości. Ale byłbym ostrożny ze stwierdzeniem o kolosie na glinianych nogach. To armia, która jest przygotowana do określonego sposobu walki. Pod znakiem mobilizacji, rozwijania się w trakcie walki, stosowania przewagi liczebnej i stosowania pełnego spektrum w walce od samego początku, pomijając broń atomową. Według pewnej logiki działań to armia, która odnosi sukcesy.
2533	27	Natomiast w tym przypadku widzimy, że wiele rzeczy poszło nie tak. Pytanie, czy ktoś zwariował, czy mamy do czynienia z jakimś sabotażem, bo to naprawdę nie mieści się w głowie. Na północy widzimy coś, co podobno zostało przygotowane, ale jest realizowane fatalnie. Od razu powiem, że to najgorsza operacja wojskowa Rosjan od czasu Wojny Zimowej. Z drugiej strony mamy działania na Krymie i wejście na tyły wojsk ukraińskich broniących Donbasu i Ługańska. Tam widzimy wojsko dobrze przygotowane, logistyka nie nawala, wszystko się zgadza. Rosjanie walczą sprawnie, pokonali szereg umocnień ukraińskich. Tam wbrew pozorom armia ukraińska miała sporo jednostek. Mamy zatem armie dwóch różnych prędkości.
2533	29	Panuje takie przekonanie, że jeśli się chce, to ktoś zawsze znajdzie argument na ocenę rosyjskiej armii. Znajdą się powody, żeby mówić, że to armia, która się rozsypuje. Ale też takie, że obecna operacja to wypadek przy pracy i generalnie Rosjanie mają dobrą armię. Musimy poczekać z takimi ocenami do końca konfliktu. Na pewno sytuacja jest taka, że Rosjanie ugrzęźli na Ukrainie. Jeśli nie zmobilizują rezerw, nie będą w stanie wygrać.
2533	31	Czy możemy zakładać, że Ukraina się obroni i w jakiś sposób odtrąbi zwycięstwo?
2533	33	Gdyby nie wsparcie NATO, byłoby już po wojnie. NATO zareagowało na działania Rosjan znacznie wcześniej – przeszło pół roku przed wybuchem konfliktu – i działa jak należy. Głównie chodzi o USA i Wielką Brytanię. Dostawa broni, zapasów, zagwarantowanie węzłowej łączności satelitarnej, która jest bardzo trudna do zakłócenia i pozwala na szybkie przekazywanie informacji. Budowanie przewagi informacyjnej, tej świadomości, że wie się więcej od przeciwnika, jest kluczowe. Generalnie Ukraińcy pod względem taktycznym nie odstają od Rosjan. Oni mogą mieć starsze czołgi czy gorszą amunicję, ale wciąż mają dużo sprzętu i bardzo dzielnych żołnierzy. No i wydaje się, że na polu walki mają dowódców, którzy mają naprawdę świetne pojęcie o taktyce.
2533	35	Problem jest taki – moim zdaniem Ukraińcy są w stanie zablokować lub na tyle osłabić wojska rosyjskie, które już weszły na teren ich kraju, żeby zmusić je do odwrotu. Lub wyrządzić im takie straty, że Rosjanie nie zrealizują już więcej celów operacyjnych. Tylko zaznaczę: mowa tu o siłach, które już w Ukrainie są. Jeżeli Rosjanie zmobilizują świeże jednostki, to niestety jest ryzyko, że w perspektywie długotrwałego konfliktu Rosja wygra. Wygra wojnę na wyczerpanie, jej przewaga będzie wyższa. Pamiętajmy, że Ukraińcy też ponoszą straty, też są zmęczeni wojną.
2533	37	Putin nie ogłosił powszechnej mobilizacji. Oczywiście dalej powołuje kolejnych rezerwistów, ale państwo, że tak powiem, nie wchodzi w reżim wojenny. Jeśli to nastąpi, mimo całego wsparcia ze strony NATO, Ukraina przegra i dojdzie do siłowej zmiany rządów w Kijowie.
2533	39	Może też dojść do sytuacji patowej, do rokowań. Pojawiają się pogłoski, że Ukraina byłaby w stanie pogodzić się ze stratą Krymu, Doniecka i Ługańska w zamian za zawieszenie broni. Pytanie, w którym momencie Rosjanie dojrzeją do tego, że to wcale nie będzie taki zły koszt, żeby wyplątać się z tej awantury. Można podejrzewać, że Rosjanie będą próbowali grać na wybicie korytarza z Krymu do Doniecka i Ługańska. To dla nich bardzo ważne. Co do pokoju – klucz do niego leży gdzieś indziej. Między Rosją a Ukrainą i partnerami zachodnimi. Dlatego, że najważniejsze dla Rosji będzie zniesienie wszystkich możliwych sankcji, które już zdewastowały im gospodarkę.  Wiadomo, że od systemu Swift nie zostali jeszcze do końca odcięci, ale ta gospodarka jest tak martwa, jak się tylko da. Ten człowiek dostał śmiertelny strzał, tylko jeszcze nie padł na ziemię.
2533	41	Rosja była przygotowana na sankcje, ale na pewno nie aż tak ogromne. Stąd pytanie, czy nawet Putin, który mógł stracić trochę realnego kontaktu z rzeczywistością, nie pójdzie do rozum do głowy i się nie wycofa, widząc, że Rosja krwawi od środka. Chyba już widać, że ten konflikt się kompletnie nie opłaca, jeśli chodzi o koszty dla Rosjan.
2533	43	Niestety wojny mają mało wspólnego z racjonalnością. Myślę, że ludzie nie doceniali Putina. Nie wyobrażali sobie, co on jest w stanie zrobić nawet kosztem własnej ludności. Co do Zachodu – Rosja raczej trafnie odczytała, że państwa NATO potrafią się zjednoczyć militarnie. NATO wiedziało, co nastąpi, z tym że absolutnie nie obawiało się o kraje bałtyckie oraz oczywiście o Polskę. Przerzucili do nas to, co musieli na wszelki wypadek. Ale paniki nie było. Oś konfliktu była znana i nie był nią zaskakujący atak na nasz kraj lub Bałtów. To wprost wynikało z wszystkich analiz.
2533	45	Co innego w kwestii zjednoczenia politycznego. Proszę zauważyć, jak długo Niemcy zwlekali z sankcjami. I tu mamy postać Putina, który zrobił dla siebie dwie potworne rzeczy. Po pierwsze, obraził prezydenta Francji. Francuzi są bardzo czuli na punkcie własnej godności, przemawia przez nich duma narodowa. Putin upokorzył Macrona w trakcie negocjacji o próbę powstrzymania agresji rosyjskiej. Znając Francuzów, oni nigdy tego Putinowi nie wybaczą. Wystarczy spojrzeć na silny sygnał, jaki Francuzi wysłali do Niemców. Oni nimi potrząsnęli, obudzili ich. No i ważny jest fakt, jaki przekaz wypuściła Francja w sprawie użycia broni atomowej. Przypomniała Putinowi, że też jest mocarstwem atomowym. Co więcej, wchodzi w grę też broń taktyczna, którą można odpowiedzieć na mniejsze ataki atomowe. To byłaby wymiana. Na jednej atomówce by się nie skończyło.
2533	47	Tutaj jest jeszcze jedna sprawa w nawiązaniu do broni jądrowej. Wytłumaczeń na użycie tak małych sił przez Rosję może być jeszcze kilka. Pierwsza to oczywiście założenie kompletnej dekapitacji i braku woli Ukraińców do obrony. Druga – założenie użycia broni jądrowej, która ma sens, gdy posyła się do walki mniejsze oddziały mogące przemierzać tereny zbombardowane. Ale takiego scenariusza nawet bym nie rozważał, bo to by oznaczało, że reakcja NATO powstrzymała Rosjan przed wprowadzeniem w życie takiego planu. Oczywiście to czyste science-fiction. Nie mam na to dowodów.
2533	49	Żeby nie było, że Wolski straszy nuklearną zagładą, nic z tych rzeczy. Po prostu liczba wyjaśnień na użycie tak małych sił przez Rosję jest ograniczona. Moim zdaniem są trzy. Albo ktoś jest w Rosji idiotą, albo ktoś zakładał poddanie się Ukraińców, albo myślano o użyciu atomówek. Jako osobie związanej z wojskiem i analizą zapaliła mi się czerwona lampka w związku z ostatnią opcją. O tym za wiele się nie mówi, a miałoby sens.
2533	51	Wracając do konwencjonalnej strony konfliktu, NATO sprawdziło się jako sojusz. Unia Europejska jako blok polityczny też, ale Niemcami i Włochami trzeba było potrząsnąć. O Węgrach możemy natomiast powiedzieć, że to użyteczni idioci Putina w Europie. Nie da się ich inaczej określić.
2533	53	Wielu ekspertów nie doceniało roli NATO przed startem konfliktu. U nas w Polsce podważano ten sojusz. Było takie medialne sączenie jadu. A to oni nie przyjadą, a to nie będą za nas umierać i tak dalej. Okej, robi się na tym fajny biznes. Pisze się książki, nagrywa audycje, zbiera kliki. Na czymś trzeba zarabiać. Jasne, można NATO nie lubić, ale pamiętajmy, że Rosjanie mają termin operacji kognitywnej. Kreują ekspertów, którzy działają na ich korzyść. Tak było przed 2014 rokiem w Ukrainie. Byli eksperci, którzy mówili, że nie ma sensu walczyć, Krym nie jest potrzebny i lepiej iść na układy. Po co nam NATO, Unia… Mam wrażenie, że w Polsce mieliśmy nieprzypadkowe głosy polityków i nie tylko, że NATO nam przecież nie pomoże. Dlatego cieszy mnie, że jak rosyjskie czołgi znalazły się 30 kilometrów od Kijowa, to nagle rozsądek wszystkim wrócił. Nagle się okazuje, że NATO jest super.
2533	55	Pana zdaniem NATO robi wszystko, co może? Mówi się sporo jeszcze o zamknięciu strefy powietrznej nad Ukrainą, ale to byłby zapewne jeden krok zrobiony za daleko.
2533	57	Moim zdaniem NATO robi wszystko, na co pozwala sytuacja. Dalej jest tylko otwarta wojna z Rosjanami. Pomoc, jaką NATO udziela Ukraińcom, jest nieprawdopodobna. Opcją ostateczną przed wybuchem trzeciej wojny światowej, a być może ruchem ją inicjującym, jest strefa zakazu lotów nad zachodnią Ukrainą w celu tworzenia korytarzy humanitarnych. To opcja, która całkowicie pogrzebałaby szanse Rosjan na podbicie Ukrainy i wygranie konfliktu. Serce mówi: zróbmy to, Ukraińcy dzięki temu wygrają. Ale zdrowy rozsądek podpowiada: no nie, to się skończy na latających Iskanderach, ale z głowicą A, czyli atomową.
2533	59	Trzeba być ostrożnym przy stawianiu takich postulatów. NATO ma siły, żeby coś takiego wyegzekwować, bez dwóch zdań. NATO jest potęgą. Ale to ogromne ryzyko. I dla nas oczywiście złe wyjście. Tak więc niczego więcej po stronie NATO niż to, co widzimy do tej pory, bym się nie spodziewał. Pomoc jest zorientowana na to, żeby Ukraina była w stanie walczyć samotnie. Przy czym NATO i tak wysyła sygnał do Rosji, że jeśli ta będzie posuwać się ze swoimi nie najlepszymi pomysłami dalej, to skończy się na strefie zakazu lotów. Ale nie wydaje mi się, żeby w tej chwili ta opcja była na poważnie rozważana.
2533	61	Wróciłbym jeszcze do sankcji gospodarczych, o których pan wspomniał i zauważył w tej kwestii ciekawą rzecz. One były ogromne i szybkie. To dla mnie zaskoczenie. Ba, to wręcz atomowe sankcje. Pytanie, czy to karta przetargowa Zachodu. Coś, czym można grać w zmuszeniu Rosjan do wycofania się z Ukrainy. Czy jest to po prostu działanie mające na celu doszczętnie zniszczenie gospodarki w Rosji. Po to, żeby przez najbliższą dekadę nawet po wygraniu wojny na Ukrainie Rosja nie była w stanie nikomu zagrozić.
2533	63	Jeśli chodzi o ewentualne użycie atomówek, to nie jest trochę tak, że Putin wiele zawdzięcza polityce strachu, nawet bardziej niż realnym działaniom? To znaczy: stworzył sobie takie podłoże, że na Ukrainie może robić, co mu się żywnie podoba, a NATO i tak nie włączy się do walki, bo boi się sprawdzić, czy groźby Putina to blef.
2533	65	Proszę zauważyć, że tak samo można odczytywać deklaracje Francji o parasolu atomowym nad Polską. Francuzi na wiosnę zeszłego roku złożyli taką propozycję, żeby francuskie siły odstraszania nuklearnego w ramach umowy bilateralnej chroniły też Polskę. Nasze władze zignorowały ten pomysł, bardzo brzydko potraktowały Francję. Drugi raz takiej propozycji możemy nie otrzymać, bo uraziliśmy Francuzów. To duży błąd. Wtedy wydawało się to jeszcze nielogiczne. Można było się zastanawiać, o co chodzi prezydentowi Francji. Po roku widzimy, że najprawdopodobniej Francuzi wiedzieli więcej od naszych. To miał być zapewne sygnał, że nie ma przyzwolenia na mały konflikt nuklearny w Europie.
2533	67	W pierwszych dobach konfliktu poszedł przekaz ze strony USA i Francji, że jeśli Putin zrobi to, co zamierza zrobić – wyląduje w Hadze. Z jednej strony można sądzić, że chodzi o zbrodnie na ludności ukraińskiej, czyli m.in. zrzucanie bomb kasetowych, które swoją drogą nie są zakazane żadną konwencją. To samo tyczy się bomb termobarycznych. Kilka krajów umawia się na nie stosowanie tego rodzaju broni, ale Rosja czy Ukraina nie podpisywały się pod czymś takim.
2533	69	Wracając do kwestii bomby atomowej, wspomniany przeze mnie przekaz mógł też dotyczyć jej użycia przez Rosjan. Na Zachodzie mogli mieć podejrzenia, że w Rosji ktoś trzyma palec na spuście i jest gotowy na rozpoczęcie małego konfliktu nuklearnego. Teraz, jeżeli pyta mnie Pan, czy wysłanie atomówki na Białystok wzbudziłoby natychmiastową reakcję NATO, odpowiadam: tak. Jestem tego pewien. Mielibyśmy wymianę. Natomiast gdyby to samo miało wydarzyć się na Ukrainie, tu już bym się nie założył. Przychyliłbym się do pana opinii, że NATO nie byłoby chętne na eskalację konfliktu, choć chcę zaznaczyć, że poruszamy się po sferze przypuszczeń. Tworzymy hipotezy, które mają sens, ale nie mamy na nie dowodów.
2533	70	W takim razie spytam o rzecz, którą da się określić już teraz. Jaki jest stan polskich wojsk w kontekście jakiegokolwiek ataku ze strony Rosji? Oczywiście to wizja bardzo mało prawdopodobna, ale mówił pan ostatnio, że Polska nie mogłaby wytrzymać tak długo jak Ukraińcy. Często mówi się również, że polskie wojska powinny zostać zreformowane.
2533	72	Po pierwsze, Polska nie jest w żaden sposób na celowniku Rosjan, jeśli chodzi o konflikt konwencjonalny. To scenariusz znajdujący się na kompletnym marginesie prawdopodobieństwa. Po upadku Związku Radzieckiego Rosjanie nigdy nie zamierzali podbić naszego kraju czy nawet go okupować. Jeśli spojrzy się na opinię szeregu rosyjskich autorów biegłych w temacie wojennym – to jednogłośne stanowisko. Nawet w neoimperialistycznych wizjach w oparciu o paradygmat, że trzeba zjednoczyć całe prawosławie wokół Rosji, co najwyżej chciano by stworzyć u nas rząd neutralny, usunąć z NATO, zostawić w UE i pozbawić broni. Tyle. To najbardziej śmiały pomysł na to, co można by kiedykolwiek zrobić z Polską. Agresja konwencjonalna nie była na poważnie rozważana, bo Rosjanie wiedzą, że nie mają na to sił. Oni musieliby się całkowicie zmobilizować, żeby w ogóle pomyśleć o podbiciu Warszawy.
2533	74	Owszem, polskie wojsko jest słabe, ale się modernizuje. Moim zdaniem kierunek tej modernizacji jest słuszny. Tylko trzeba przy tym pamiętać, że Polska nie jest sama. Rozważając scenariusz pt. „my vs Rosjanie”, rzeczywiście wygląda to fatalnie. Ale mamy NATO. Skoro NATO pomaga Ukrainie i robiło to jeszcze przed rozpoczęciem wojny, trudno iść za narracją, że Polska walczyłaby przeciwko Rosjanom w pojedynkę. Powielanie informacji, że Rosjanie ćwiczą ataki na Warszawę, to nic innego jak szerzenie paniki i dezinformacji, która ma osłabiać polską partycypację w strukturach obronnych sojuszu.
2533	76	Ogółem pragnąłbym w temacie wojsk ludzi uspokoić. Oczywiście sam krytykowałem zakupy naszej armii. Ludzie z Agencji Uzbrojenia są sini, kiedy widzą, co piszę na temat niektórych zakupów i sposobu ich przeprowadzania. Ale taka jest moja rola jako sygnalisty. Dlatego mam kilkaset publikacji o wojskach pancernych, obrony przeciwpancernej i artylerii. W nich stwierdzam, co może zostać zrobione lepiej, inaczej. Ale abstrahując od mojego bicia na alarm, muszę powiedzieć, że generalny kierunek reform w siłach zbrojnych RP jest trafnie wytypowany. Wystarczy spojrzeć choćby na zakup myśliwców piątej generacji. Patrząc na nieudolność Rosjan w walce z Ukraińcami, samoloty piątej generacji przy wsparciu świadomości sytuacyjnej NATO to dobry kierunek. Zresztą Finowie kupują tych maszyn dwa razy tyle – 64.
2533	78	Proszę też zauważyć, że budujemy Czwartą Dywizję, której na początku byłem krytykiem. Uważałem, że nie będzie na to ani środków, ani ludzi. Okazuje się, że one są. Wydaje się, że wzrasta trochę patriotyzm w społeczeństwie i ze stanem osobowym nie będzie takiego problemu jak jeszcze kilka miesięcy temu. Inna sprawa – kupiliśmy też Javeliny. Uważam, że Spike jest systemem lepszym. Ale jeśli zauważymy, że została zakupiona jednak niewielka liczba wyrzutni pocisków, szkoleni są operatorzy Wojsk Obrony Terytorialnej a poza tym dodamy fakt, ile pocisków Amerykanie wysłali na Ukrainę – widać, że ktoś to mądrze przemyślał. Nie został zakupiony najlepszy sprzęt na rynku, ale najpowszechniejszy i najczęściej używany przez naszego najważniejszego sojusznika.
2533	80	Kolejna kwestia – Wojska Obrony Terytorialnej. Też krytykowałem ten projekt, bo on wysysał siły z Wojsk Lądowych i dowództwa Wojsk Specjalnych. Ale to było pięć lat temu. Teraz, gdy spojrzymy na to, co dzieje się na Ukrainie, muszę posypać głowę popiołem i powiedzieć „no nie, to strzał w dziesiątkę”. Nie dlatego, że lekka piechota z granatnikami i pociskami przeciwpancernymi jest w stanie zatrzymać czołg. To fajna propaganda Ukraińców, która ma mało wspólnego z rzeczywistością. Dzisiaj Wojska Obrony Terytorialnej są niezwykle ważnym komponentem sił zbrojnych RP. One muszą istnieć.
2533	82	Jacek Bartosiak stwierdził, że reforma wojsk polskich musi być diametralna. Że polskie władze nie mogą traktować wojska po macoszemu i trzeba większych inwestycji w ten segment. Poza tym wydaje mi się, że wiele krajów w Europie na podstawie wojny w Ukrainie zdało sobie sprawę, że trzeba być ciągle czujnym i jeszcze lepiej przygotowanym. Niemcy też chyba zrozumieli, że nie mogą jeść Putinowi z ręki i niemieckie wojsko trzeba należycie wzmocnić.
2533	84	Poruszył pan kilka ważnych kwestii. Co do wizji mecenasa Bartosiaka – myślę, że planowanie reform armii należy zostawić wojskowym. Ja, mimo całkiem spory wiedzy, nie ośmielałbym się mówić wojskowym, jak oni coś mają robić. Mogę coś zasugerować, ale mam dużą pokorę wobec swojej wiedzy i niewiedzy jednocześnie. Dlaczego? Żaden cywil nigdy nie będzie miał takiej wiedzy, jaką mają generałowie z konkretnym doświadczeniem z pola walki i wiedzą nabytą w amerykańskich szkołach wojskowych. To ludzie, którzy mają dostęp do informacji niejawnych i ściśle tajnych. To są profesjonaliści. Dajmy im pracować. Oczywiście wojsko można krytykować, bo to nie jest święta figurka. Ale trzeba mieć świadomość, że każda genialna koncepcja stworzona przez cywila może rozsypać się w kilka dni po rozpoczęciu konfliktu.
2533	86	Jeśli chodzi o kwestię przebudzenia się krajów Europy Zachodniej – to ciekawa sprawa. Niemcy rozpisali sobie program modernizacji Bundeswehry od 2017 roku. Ich armia to było wieczne pole oszczędności ze strony wszystkich możliwych rządów. Oni doskonale wiedzą, co chcą kupić, w jakiej ilości i kolejności. I ta nagła decyzja o 100 miliardach euro, które mają zamiar przeznaczyć na wojsko w 2022 roku, jest manną spadająca z nieba z perspektywy Bundeswehry. Tylko pamiętajmy, że to kasa dodana ekstra w ramach tego, co planowali wydać do 2030 roku. Nie coś na zasadzie „mamy więcej pieniędzy, więc szybko kupmy to i tamto”.
2533	88	Niemcy są bardzo cyniczni, metodyczni i egoistyczni. Wszystko mieli zaplanowane już wcześniej. Zdali sobie sprawę, że w poprzedniej dekadzie za bardzo pocięli swoje wojska lądowe. Dlatego stwierdzili, że trzeba stworzyć więcej jednostek, kupić więcej czołgów, armatohaubic samobieżnych, bojowych wozów piechoty… Generalnie stawiają na rozwój wojsk ciężkich, ponieważ uważają, że mają one największą przeżywalność na polu walki.
2533	90	Niemcy już podjęli decyzję, że chcą kupić samoloty F-35 w USA, które są absolutnie najlepszą opcją na rynku w kontekście wykorzystywania do określonych zadań. Pozostałe pieniądze, czyli jakieś 80 miliardów, pójdzie w przemysł zbrojeniowy. Te pieniądze zostaną w Niemczech. Niemcy to jeden z największych producentów zbrojenia, pamiętajmy o tym.
2533	92	Myślę, że w Niemczech przyszedł czas generałów, nie polityków. Słowem: politycy niemieccy zaczną słuchać generałów, którzy od dawna mówili, że Bundeswehra musi rozwinąć pewne zdolności i jest za mała w stosunku do potrzeb. Osobiście mnie to cieszy, bo Niemcy uważają, że najważniejszą tarczą dla nich jest Polska. Połączenia gospodarcze między nami są tak silne w tej chwili, że dla nich absolutnie kluczowym interesem jest nasza obecność w orbicie wpływów Unii Europejskiej. Stąd można się spodziewać, że Niemcy naprawdę poważnie będą podchodzili do sojuszniczych zobowiązań względem Polski.
2533	94	Jeszcze jedna kwestia – planowanie i realizacja planu w Niemczech wygląda trochę inaczej niż u nas. Tam ludzie prowadzą debatę, potem generałowie podejmują konkretną decyzją i z klapkami na oczach trzymają się jednej wizji przez dekadę. To jednocześnie słabość i siła. Siła, bo niezależnie od zmiany rządów koncepcja nie ulega zmianie. Tak więc teraz, w obliczu wojny na Ukrainie, mamy do czynienia po prostu z gwałtownym rozwojem tego, co założyli sobie w poprzedniej dekadzie. To nic zaskakującego.
2533	96	Z kolei to, co niesamowicie mnie zaskoczyło, to błyskawiczny zwrot Niemców w kwestii polityki energetycznej. Niemcy się otrząsnęli, przestali siedzieć na dwóch stołkach i w pewnym sensie odcięli się od Rosji. Okaże się, czy to jednorazowy wyskok, czy pewna tendencja. W każdym razie, jak na Niemców, to nieprawdopodobny przewrót, bo oni mieli politykę nastawioną na wykorzystywanie surowców energetycznych z Rosji. To zmieniło się w ciągu tygodnia. To rewolucja.
2533	98	My natomiast, jako Polacy, lubimy improwizować. Robić coś na zasadzie „dobra, uda się, choć nie będzie dopięte na ostatni guzik”. To nasza cecha narodowa, jesteśmy do tego przyzwyczajeni. Gorzej jest z metodycznym działaniem, które jest domeną Niemców, a w tym momencie nie miało miejsca. Dlatego z perspektywy polskiego poletka nie jesteśmy sobie w stanie do końca wyobrazić, co w Niemczech się wydarzyło. Oni zrobili coś, do czego nie przywykli.
2533	100	Wracając do stricte militarnych kwestii – można powiedzieć, że Rosja do pewnego stopnia kompromituje się w oczach świata? Czy to nie jest trochę tak, że tym konfliktem Putin na razie bardziej sobie zaszkodził, niż pomógł? Widzimy na Ukrainie rosyjskie wojska, które strachu nie budzą.
2533	102	I tak, i nie. Znowu Pan redaktor ma dużo racji, ale po przecinku trzeba dodać „ale”. Część operacji wojskowej prowadzonej na północy Ukrainy jest blamażem. To nieprawdopodobna kompromitacja. Ale pamiętajmy, że armia rosyjska ma dwie twarze. Z jednej strony widzimy karygodną lekkomyślność jak w Czeczenii, ba nawet większą. To twarz wojska, która pokazuje groteskową nieudolność. Druga twarz to sprawna machina, która toczy wojnę po swojemu i jest maszynką do zabijania.
2533	104	Co wiemy na pewno, Rosjanie znowu pokazali, że ich lotnictwo nie jest nawet na poziomie lotnictwa NATO z 1991 roku. To jedna ze słabości Rosji, jaka została w konflikcie na Ukrainie obnażona. Ja sam przyznaję, że byłem zbyt dużym optymistą, jeśli chodzi o ocenę sił powietrznych Rosji czy jej możliwości walk radioelektronicznych.
2533	106	To armia, która potrafi ponosić straszliwe klęski, ale też armia mająca w swoim DNA piękne zwycięstwa. Musimy to wyważyć, pamiętać o dwóch stronach medalu. Z pewnością ten konflikt na Ukrainie wyglądałby zupełnie inaczej, gdyby Rosjanie byli lepiej przygotowani. Gdyby oni przeprowadzili atak zgodnie ze swoją sztuką wojenną, mówilibyśmy dzisiaj o zupełnie innych wydarzeniach za naszą wschodnią granicą. Zalecałbym daleko idącą ostrożność z oceną działań wojsk rosyjskich na obecnym etapie. Poczekajmy, aż opadnie kurz bitewny i konflikt się zakończy.
2533	108	Wiele może się jeszcze wydarzyć. Może dojść do zawarcia pokoju np. za miesiąc albo Rosjanie stwierdzą, że pójdą w pełną mobilizację wojsk z myślą „co nam szkodzi, skoro i tak jesteśmy już martwi pod względem gospodarczym”. Pierwsze wnioski na gorąco powinny być wyciągane po zakończeniu walk. To moja opinia jako osoby, która podchodzi do wielu spraw raczej sceptycznie i analitycznie.
2533	110	Pamiętajmy, że to, co widzimy, to w dużej mierze wykreowany przekaz medialny. To wszystko fajnie się sprzedaje. Clickbaity pt. „zobacz jak Rosjanie ugrzęźli na Ukrainie”, memy i tak dalej. Z mojego punktu widzenia to wygląda oczywiście inaczej. Obserwujemy wojnę informacyjną. Poza tym, umówmy się, osoby mające dostęp do informacji tajnych zazwyczaj mają na sobie takie klauzule poufności, ze nie mogą się na wiele tematów wypowiadać. Tak więc osoby najbardziej kompetentne, które mogłyby dać nam najwięcej merytorycznych treści, są po prostu nieme. Cała reszta to ludzie zajmujący się sprawą od strony cywilnej. W związku z tym uważałbym na osoby, które kreują się na ekspertów. Do tego zalicza się również moja skromna osoba. Ja wiem tyle, ile się dowiem. Dostępu do informacji ściśle tajnych nie mam.
2533	112	Wojna informacyjna to też kluczowa kwestia. 
2533	114	Sposób, w jaki Ukraińcy prowadzą kampanię informacyjną, przejdzie do podręczników historii. To absolutne mistrzostwo świata. A Rosja? Stosuje toporną rosyjską propagandę, straszy atomem i uchodźcami napływającymi z zagranicy. Nie ma tu żadnej finezji, jaką mają Ukraińcy. Tylko tu też pojawia się pytanie, na ile to działanie samych Ukraińców, a na ile pomaga im sztab powołany przez NATO i firmy zajmujące się takimi rzeczami profesjonalnie. Proszę zauważyć, jak zachowuje się prezydent Zełenski. Zwykły podkoszulek, bliskość z narodem, mediami i żołnierzami, otwartość. Przecież tam ochrona prezydencka musi dostawać kota.
2533	116	Zełenski to profesjonalny aktor. Możemy śmiać się z tego, że kiedyś biegał w szpilkach na scenie, ale można powiedzieć, że w świetny sposób odgrywa rolę, jaką mu napisano. To, jakim mężem stanu stał się Zełenski, to wykreowany przekaz medialny, który jest bardzo skuteczny. Nie mam na to dowodów, ale przypuszczam, że stoi za tym sztab doradców, który wie, jak dobrze zbudować narrację w obliczu wojny.
2533	118	Co pana zdaniem ma największe prawdopodobieństwo, jeśli chodzi o zakończenie tego konfliktu? Mówi się najczęściej o trzech scenariuszach: Rosja osiągnie cel maksymalny (przejęcie Ukrainy, rząd marionetkowy w Kijowie), cel pośredni (podbicie jakiejś części i ugody niekorzystne dla Ukraińców), cel minimalny (Donbas, Krym). Rozumiem, że założenie, jakoby Ukraina miała odnieść wielki triumf, trzeba traktować z największym dystansem.
2533	120	Mamy ograniczony dostęp do informacji, dlatego przewidywanie nie jest proste. Nie chciałbym ferować żadnych wyroków. Natomiast to, co mogę stwierdzić na podstawie dotychczasowej sytuacji, jest faktem, że pomoc NATO dla Ukraińców będzie ciągła. I raczej będzie rosła, nie malała. Poza tym mogę stwierdzić, że armia ukraińska na pewno się nie rozpadnie. Jeżeli już gdzieś żołnierze będą się poddawać, to naprawdę w beznadziejnej sytuacji. Ale na razie widzimy, że to wojsko, które po uderzeniu brzmi jak mosiądz, a nie jak rozbijana szklanka. To piękna armia patriotów dowodzona przez świetnych dowódców. Mogę też powiedzieć, że dalej dominujący będzie udział wojsk pancerno-zmechanizowanych. Wizja bohatera z granatnikiem to przekaz propagandowy. Tak naprawdę większość pracy wykonuje artyleria, czołgi, bojowe wozy piechoty i piechota zmechanizowana.
2533	122	Jeśli chodzi o Rosjan, uważam, że tymi siłami, które obecnie wprowadzili na Ukrainę, nie są w stanie wygrać wojny. Nawet zakładając, że drugi rzut już wszedł do akcji, nie widzę szans powodzenia tej operacji. I to prowadzi nas do trzech niewesołych alternatyw. Pierwsza – powszechna mobilizacja, która zajmie jakieś pół roku. Wojna potrwa do lata i wtedy Rosjanie rzucą się na Ukraińców świeżymi i ogromnymi siłami, żeby oderwać całe Zadnieprze. Niezależnie od tego, czy uda się podbić Kijów, czy nie.
2533	124	Druga alternatywa – obie strony będą tak zmęczone konfliktem, że w końcu siądą do rozmów. Tylko, tak jak już wspomniałem, klucz do pokoju leży w relacji Rosja-Europa. Najważniejsze dla Rosjan będzie zniesienie sankcji Zachodu. Mam nadzieję, że taka opcja będzie miała miejsce.
2533	126	Ostatni scenariusz, który jeszcze do niedawna wydawał się nieprawdopodobny, to użycie taktycznej broni atomowej na Ukrainie. Przy wyraźnym przegrywaniu wojny może być taka pokusa, żeby tej broni użyć. Przy takiej wizji to będzie koniec Europy, jaką do tej pory znaliśmy. Owszem, Rosjanie wygrają i zajmą większość Ukrainy. Aha, od razu mówię, że ich planem nie było przejęcie całego kraju. Zachód miałby zostać nieruszony. Tam wyrzuceni zostaliby patrioci sprzeciwiający się nowej władzy, którzy mieliby pracować na utrzymanie gospodarki wschodniej części. Rosjanie muszą zostawić sobie taki bufor.
2533	128	Przy czym wciąż uważam, że trzeba mieć duża pokorę do własnej niewiedzy. Nie jestem w stanie określić prawdopodobieństwa pewnych zdarzeń. Na razie można powiedzieć, że wojska rosyjskie ugrzęzły. Będą w stanie ruszyć dalej, ale osobiście nie widzę możliwości ostatecznego rozstrzygnięcia militarnego z ich strony. Chyba że zarządzą totalną mobilizację lub zagrają niesportowo. Z tym że wojna nie ma nic wspólnego ze sportem. Wygrywa ten, który jest bardziej brutalny.
2533	130	Aha, jest jeszcze jedna alternatywa – ktoś odstrzeli Putina. Najlepsza wersja. Można zakładać, że Putin skończy jak Ławrientij Beria. Generalnie, patrząc na historię, wielu władców rosyjskich było w marcu zabijanych albo po prostu ginęła. To byłoby piękne podtrzymanie tradycji. Pytanie, na ile to jest w ogóle realne. Patrząc na to, co pisze Aleksiej Nawalny, potencjalny następca Putina, mamy do czynienia z człowiekiem z niemniejszymi zapędami neoimperialistycznymi. To podobne podejście co do wizji Rosji w świecie. Tylko na razie to jest opozycjonista zamknięty w łagrze. W każdym razie zobaczymy, co przyniesie przyszłość. Optymistą na pewno nie jestem. Uważam, że czeka nas długa i brudna wojna, choć mam wielką nadzieję, że się pomylę.
2533	132	Obyśmy tylko nie zobaczyli tych niesportowych zachowań, choć, jak patrzy się na użycie bomb kasetowych czy termobarycznych przez Rosjan, można dojść do wniosku, że tam nikt nie cofnie się przed niczym.
2533	134	Sęk w tym, że w Rosji nikt nie uważa, że użycie tego rodzaju broni to niesportowe zachowanie. To jest dla nich taka sytuacja, jakby mieli wyjść po bułki ze sklepu i kupić dwie kajzerki. Dla Rosjan to abstrakcja, że można podpisać konwencję wycofującą z użycia bombę kasetową. Pan prezentuje humanitarność, a Rosjanin pomyśli „okej, zabiliśmy stu więcej szybciej i taniej”. Oni tak na to patrzą. Niestety.
2533	136	Co do użycia broni atomowej – z tego, co pamiętam, w Rosji musi być gremialna zgoda trzech osób, żeby użyć atomówki. Putin nie może, ot tak, wpaść na ten pomysł i wcisnąć czerwony guzik. Tak więc zawsze jest nadzieja, że ktoś z dowodzących całą operacją zachowa minimum zdrowego rozsądku. Mimo wszystko zachowałbym spokój. Z naszej perspektywy, Polaków, spałbym spokojnie. Szansa, że atomówka spadnie na nas, to jakieś promile. No i Putin w kilka dni zrobił więcej dla jedności NATO, niż cały Zachód przez 30 lat. To też kluczowy aspekt w całej tej dyskusji.
2533	138	To zabrzmi bardzo źle, ale Polska już wygrała ten konflikt politycznie. Będzie odcinać kupony z tego, co dzieje się na Ukrainie. Rola NATO w naszym kraju będzie tylko rosła. Natomiast krajem, który niezależnie od końcowego wyniku przegrał, jest oczywiście Rosja. Oni Związku Radzieckiego 2.0 już nie zbudują.
2534	1	Przewodniczący Dumy: Arsenał sankcji Zachodu się wyczerpał. Rosja może wyjść na plus
2534	3	Wiaczesław Wołodin, przewodniczący Dumy Państwowej, komentując szósty pakiet sankcji UE wobec Rosji, ocenił, że „wyczerpał się arsenał środków na zahamowanie rozwoju” jego kraju.
2534	5	„Analizując te, a także wcześniejsze decyzje Brukseli i Waszyngtonu, możemy stwierdzić: wyczerpał się arsenał środków na zahamowanie rozwoju naszego kraju” – napisał Wołodin na swoim kanale na Telegramie. Przewodniczący Dumy stwierdził, że ustalając nowe sankcje, „zachodni politycy są zmuszeni wybierać między złym a bardzo złym scenariuszem dla gospodarek i obywateli swoich krajów”
2534	7	„Dla Federacji Rosyjskiej ewentualne straty z powodu zakazu eksportu ropy do Europy, zdaniem ekspertów, mogą wynieść 22 miliardy dolarów rocznie. Jednak ze względu na wzrost cen energii, wywołany sankcjami i reorientacją rosyjskiej sprzedaży ropy na rynki azjatyckie, będzie to w pełni zrekompensowane, a być może nawet nasza gospodarka wyjdzie na plus” - kontynuował Wołodin.
2534	9	Według niego Europa, ze względu na rekordowo wysokie ceny surowców energetycznych, będzie „przepłacać rocznie ponad 250 mld euro, nie licząc dodatkowych kosztów przejścia przedsiębiorstw na nowe gatunki ropy”.
2534	11	„Waszyngton robi wszystko, aby główny ciężar wdrożenia sankcji spadł na kraje europejskie. Celowo osłabia gospodarki państw UE, by jeszcze bardziej uzależnić je od Stanów Zjednoczonych. Chce rządzić krajami, które wcześniej dążyły do ​​większej niezależności. Teraz te państwa nie mogą nawet o tym myśleć. Mają więcej problemów” – napisał Wołodin, zdaniem którego „po przezwyciężeniu wszystkich sankcji Rosja tylko się wzmocni”
2534	14	W ramach szóstego pakietu sankcji UE w ciągu sześciu miesięcy wprowadzony zostanie zakaz zakupu ropy naftowej z Rosji dostarczanej do państw członkowskich oraz w ciągu ośmiu miesięcy zakaz sprowadzania produktów ropopochodnych. Nadal będzie można kupować rosyjską ropę dostarczaną przez rurociągi.
2534	16	Pakiet sankcji spowoduje również, że największy rosyjski bank, Sbierbank, zostanie odcięty od międzynarodowego systemu płatności SWIFT. To samo ograniczenie dotyczy również Moskiewskiego Banku Kredytowego i Rosyjskiego Banku Rolnego.
2535	1	Japonia ogłosiła nowe sankcje na Rosję
2535	3	Japoński rząd zdecydował o rozszerzeniu sankcji nałożonych na Rosję za jej agresję na Ukrainę - informuje agencja Jiji Press. Na liście nowych restrykcji znalazło się m.in. zamrożenie aktywów 141 osób, w tym premiera Rosji Michaiła Miszustina, a także zakaz eksportu do 71 powiązanych z Rosją organizacji.
2535	5	Na liście organizacji, do których nie będzie już można eksportować zaawansowanych technologicznie japońskich produktów, znalazły się rosyjskie instytucje naukowe oraz podmioty powiązane z przemysłem zbrojeniowym.
2535	7	Japońskie sankcje indywidualne nałożono na wysokich rangą rosyjskich urzędników oraz liderów organizacji zbrojnych separatystycznych, zależnych od Rosji republik w ukraińskim Donbasie - czyli tzw. Ługańskiej i Donieckiej Republiki Ludowej.
2535	9	Nowe sankcje na Rosję. "Będziemy pracować nad zwiększeniem presji"
2535	11	Jesteśmy wyjątkowo zszokowani, widząc dewastację, głęboki kryzys humanitarny i kompletne zniszczenie każdego ukraińskiego miasta, które stało się ofiarą rosyjskiej agresji - przekazał główny sekretarz japońskiego rządu Hirokazu Matsuno.
2535	13	"Wraz z państwami grupy G7 będziemy pracować nad zwiększeniem presji na Rosję" - dodał.
2535	15	Premier Fumio Kishida zapowiedział w poniedziałek po wideokonferencji przywódców grupy G7 stopniowe odejście Japonii od importu ropy naftowej z Rosji.
2536	1	USA ogłosiły nowy pakiet sankcji wobec Rosji
2536	3	USA nałożyły kolejne sankcje na Rosję za dokonanie inwazji na Ukrainę, m.in. na trzy rosyjskie stacje telewizyjne, ośmiu członków kierownictwa Sbierbanku oraz 27 członków kierownictwa Gazprombanku - podał Biały Dom. Dodatkowo USA zabronią świadczenia m.in. usług księgowych, prawnych i finansowych dla osób i podmiotów w Rosji.
2536	5	Ogłoszone sankcje to efekt niedzielnej konferencji przywódców G7 i prezydenta Ukrainy Wołodymyra Zełenskiego. Jak oznajmił Biały Dom, sankcjami objęte zostaną trzy rosyjskie stacje telewizyjne: Pierwyj Kanał Rossija-1 oraz NTW. Działania te mają odciąć je od pieniędzy zagranicznych reklamodawców. Amerykańskie firmy nie będą mogły dostarczać usług księgowych, prawnych i finansowych, w tym dot. zakładania firm dla żadnych osób i podmiotów w Rosji.
2536	7	"Te usługi były kluczowe dla rosyjskich firm i elit oraz budowania ich majątków, generując w ten sposób dochód dla maszyny wojennej Putina oraz próbując ukryć ten majątek i ominąć sankcje" - napisano w komunikacie.
2536	9	USA wprowadziły też ograniczenia wizowe dla niemal 2,6 tys. Rosjan i Białorusinów, w tym żołnierzy z obydwu krajów i ich rodzin oraz członków władz donbaskich samozwańczych republik, którzy mieli dopuszczać się naruszeń praw człowieka i korupcji.
2536	11	Dodatkowo Departament Stanu objął restrykcjami osiem rosyjskich firm z sektora transportu morskiego oraz 69 związanych z nimi statków, zaś Departament Skarbu wpisał na listę sankcji państwowy Moskiewski Bank Przemysłowy (MIB) oraz producenta karabinów snajperskich Orsis, firmę Promtechnologia. Restrykcje resortu finansów dotkną też ośmiu członków władz największego rosyjskiego banku, Sbierbanku oraz 27 członków kierownictwa Gazprombanku.
2538	1	CZAS NA WEGAŃSKIE KOTLETY
2538	3	Zakaz mięsa lub koniec świata. Wybór należy do ciebie
2538	5	Pamiętacie słuchanie muzyki z kaset magnetofonowych, oglądanie filmów z kaset VHS i śnieg w zimie? W nieodległej przyszłości z taką samą nostalgią osoby jedzące mięso będą mogły wspominać czasy kanapek z kiełbasą, rosołu z kury oraz tradycyjnych ziemniaków z kotletem schabowym. Będziemy musieli z nich zrezygnować, żeby uratować nasze dzieci przed katastrofą klimatyczną. 
2538	7	Zakaz hodowli zwierząt i sprzedaży mięsa, a w bliższym czasie podwyższenie podatku VAT na produkty odzwierzęce – taką przyszłość może szykować swoim obywatelom Unia Europejska i Polska. To rachunek za trwający dziesięciolecia niekrępowany konsumpcjonizm, zarówno jeśli chodzi o zapalczywe kupowanie coraz to nowych produktów, śmiałe korzystanie z napędzanych paliwami kopalnymi środków lokomocji, zbudowanie fundamentów systemu energetycznego na węglu czy wreszcie folgowanie sobie z zawartością obiadowych talerzy, suto pokrywanych mięsem. 
2538	9	To, że elektrownie węglowe emitują do atmosfery gazy cieplarniane, jest dla większości oczywiste. Tak samo jak fakt, że spalanie benzyny lub oleju napędowego pozostawia w atmosferze ślad, zwiększając stężenie dwutlenku węgla. Mniej osób zastanawia się, jaki jest koszt środowiskowy wyprodukowania nowego telewizora, komputera, mebla, czy nawet ubrań, a jeszcze mniej zdaje sobie sprawę, że jednym z sektorów najbardziej przyczyniających się do przybliżania katastrofy klimatycznej jest rolnictwo. 
2538	11	Porozumienie paryskie zawarte w 2015 roku wyznaczyło ambitną wizję dla świata: wypracowanie i wprowadzenie rozwiązań mających zagwarantować, że globalne ocieplenie nie przekroczy 2 stopni Celsjusza, co pozwoli uniknąć naprawdę drastycznych efektów zmiany klimatu. W praktyce zostało to przełożone na deklaracje ograniczenia emisji gazów cieplarnianych o 50 procent do 2030 roku i osiągnięcie pełnej neutralności do 2050. 
2538	13	Cel jest bardziej ambitny, niż może się wydawać na pierwszy rzut oka, gdyż wymaga nie tylko zmian w energetyce i transporcie, lecz także przemodelowania funkcjonowania całej cywilizacji. Jedną ze zmian, których można się spodziewać, jest wprowadzenie zakazu hodowli zwierząt i wynikający z tego ban na mięso. Eksperci są zgodni – fizyki nie da się oszukać, z rewolucją klimatyczną trzeba będzie pójść na całość 
2538	15	ZAKAZ SPRZEDAŻY MIĘSA RATUNKIEM? 
2538	17	O globalnym ociepleniu zaczęło być coraz głośniej pod koniec XX wieku, gdy coraz większa liczba naukowców alarmowała o wywołanym działalnością człowieka zwiększaniem się stężenia gazów cieplarnianych w atmosferze. Powoduje to systematyczne kumulowanie zatrzymywania części energii, jaka dociera do Ziemi, czego następstwem jest coraz wyraźniejszy wzrost średnich temperatur na świecie. 10 najgorętszych lat w historii pomiarów odnotowano w ciągu ostatnich 20 lat, a rekordy są cały czas śrubowane: lipiec 2021 roku był najgorętszych miesiącem w historii, i zarazem 439. z rzędu, w którym odnotowano temperaturę wyższą niż średnia dla XX wieku.
2538	19	Warto przy tym dodać, że co prawda oficjalne zapiski dotyczące panujących temperatur sięgają wstecz do 1880 roku, to naukowcy dzięki analizie przekrojów pni drzew, rdzeni lodowych z biegunów i osadów są w stanie z dużą dokładnością stwierdzić, że tak gorąco jak obecnie nie było przez ostatnie 125 000 lat. 
2538	21	Biorąc pod uwagę rekordy bite niemalże rok po roku, w obiegu pojawiło się nowe, mocniej działające na wyobraźnię określenie: katastrofa klimatyczna. Nieco plastyczniej oddaje ona zagrożenie związane z ociepleniem klimatu, naukowców wprowadza jednak w lekką irytację. Jest to bowiem emocjonalne koloryzowanie faktów, a te mówią same za siebie i nie potrzebują medialnego podkręcania. Tłumaczy to Anna Sierpińska z serwisu naukaoklimacie.pl. 
2538	23	Zmiana klimatu to szersze pojęcie niż globalne ocieplenie, ale w mediach są one często stosowane zamiennie. Lepiej pisać o zmianie klimatu, gdyż mamy do czynienia ze zmianami w całym systemie klimatycznym Ziemi, czyli też na przykład dotyczącymi opadów, a nie jedynie z samym wzrostem średniej temperatury planety. Terminu „katastrofa klimatyczna” zasadniczo nie używa się w nauce, to termin medialny - wskazuje Sierpińska. 
2538	25	Niezależnie od tego, czy stosować będziemy suche, naukowe nazwy, czy określenia odwołujące się do emocji, sytuacja nie zrobi się mniej poważna. Świat, który znamy, kończy się, a apokalipsę przybliżamy każdym kęsem kotleta, wędliny, kiełbasy czy kebaba. 
2538	27	Wnioski zCOP26, corocznego szczytu klimatycznego z 2021 roku, są nieubłagane: zmian klimatu nie ud
2538	29	OBIADY ZMIENIAJĄCE KLIMAT 
2538	31	Jakie sektory polskiej gospodarki są najbardziej odpowiedzialne za emisję gazów cieplarnianych? W naszym kraju miano głównego winowajcy przypada sektor energetyczny, budowany mozoli przez lata na fundamentach z „czarnego złota”, czyli węgla.
2538	33	Krajowy Ośrodek Bilansowania i Zarządzania Emisjami / Instytut Ochrony Środowiska podał w danych za 2018 rok, że energetyka jest odpowiedzialna za 82,9 procent całości krajowej emisji gazów cieplarnianych. Ministerstwo Rolnictwa i Rozwoju Wsi poinformowało nas, że w porównaniu rolnictwo wygląda jak niewiniątko.
2538	35	"Polskie rolnictwo według danych KOBiZE odpowiada za około 8 procent całkowitej antropogenicznej emisji kraju. W rolnictwie głównym źródłem emisji gazów cieplarnianych jest podtlenek azotu (N2O) i obejmuje 79,6 procent całkowitej, antropogennej emisji tego gazu. Jeśli chodzi o całkowitą emisję podtlenku azotu z rolnictwa, to w 87,4 procent pochodzi ona z użytkowania gruntów (nawożenia azotowego), a w 12,6 procent z gospodarki odchodami zwierzęcymi" - tłumaczy resort rolnictwa.
2538	37	Resort wyjaśnił ponadto, że emisja metanu (CH4) z rolnictwa to 29,9 procent emisji ze wszystkich źródeł krajowych. W polskim rolnictwie głównym źródłem emisji metanu jest fermentacja jelitowa (89,5 procent) oraz gospodarka odchodami zwierzęcymi (10,3 procent). Jeśli chodzi o łączną emisję gazów cieplarnianych (GHG) z rolnictwa, liczoną w ekwiwalencie dwutlenku węgla (CO2), to głównymi źródłami emisji w 2018 roku były gleby rolnicze (46 procent) oraz fermentacja jelitowa (39,4 procent). 
2538	39	Co te dane oznaczają dla nas i dla świata? Z raport klimatycznego Compassion Polska wydanego z okazji COP26 wynika wprost: „bez ograniczenia mięsa po prostu się nie uda”. Globalny wkład rolnictwa w emisje gazów cieplarnianych jest znacznie wyższy, niż w Polsce, co jest wynikiem opalanego węglem systemu energetycznego. Na świcie większy udział w miksie energetycznym mają źródła zeroemisyjne i odnawialne. Na polskie elektrownie atomowe, które pozwolą zamknąć „kopciuchy” jakimi są bloki węglowe, przyjdzie nam poczekać jeszcze dekadę. 
2538	41	Fundacja Compasion Polska wyliczyła, że globalny system żywnościowy jest odpowiedzialny za 33 procent wszystkich emisji gazów cieplarnianych, a aż 75 procent wkładu rolnictwa w zmianę klimatu jest wynikiem hodowli zwierząt.
2538	43	Lepsze pojęcie o tym, jak szkodliwe dla klimatu jest obecne rolnictwo, dają inne liczby: emisje gazów cieplarnianych z sektora hodowlanego stanowią 14,5 procent całkowitej globalnej emisji spowodowanej przez człowieka. To więcej, niż generuje bezpośrednio transport – a Polska podpisała już porozumienie, według którego od 2035 roku nie będzie można sprzedawać już w naszym kraju samochodów z silnikiem spalinowym. Czy analogicznych zakazów należy spodziewać się także w przypadku mięsa? 
2538	45	"Jeśli światowa konsumpcja mięsa i nabiału nie zostanie ograniczona, osiągnięcie celów porozumienia paryskiego będzie bardzo trudne. Nawet gdyby udało się natychmiast powstrzymać emisje z paliw kopalnych, obecne trendy w globalnych systemach żywienia uniemożliwiłyby osiągnięcie celu 1,5 stopnia Celsjusza i utrudniłyby realizację celu 2 stopni Celsjusza" - wskazuje Compasion Polska.
2538	47	Z danych przedstawionych przez fundację wynika, że samo ograniczenie spożywania mięsa i nabiału pozwoliłoby osiągnąć nawet 20 procent redukcji emisji potrzebnej do wywiązania się z porozumienia paryskiego. Wiedzą o tym politycy, którzy coraz głośniej sygnalizują możliwość ratowania świata wprowadzeniem zakazu hodowli zwierząt. Nieuchronność koniecznych zmian coraz wyraźniej widzą także sami rolnicy, którzy zaczynają czuć się jak górnicy odliczający czas do zamknięcia kopalń. I zdecydowanie nie są z tego powodu zadowoleni. 
2538	49	WYŻSZY VAT I ZAKAZ HODOWLI ZWIERZĄT? 
2538	51	Nawet wszechmocny Jarosław Kaczyński przegrał z rolnikami w sprawie mięsa. Słynna „piątka dla zwierząt”, mająca poprawić dobrostan w hodowlach i zakazać okrutnego i bolesnego uboju rytualnego, doprowadziła do otwartego buntu w Zjednoczonej Prawicy. Prezes PiS w obliczu zagrożenia rozłamem ustąpił i o budzącym kontrowersje prawie nie słyszano już nigdy więcej. 
2538	53	Piątka dla zwierząt przyczyniłaby się do zmniejszenia pogłowia zwierząt hodowlanych dzięki zakazowi boju rytualnego. Polscy hodowcy eksportują mięso z tak zabitych zwierząt za granicę – inny tryb uśmiercania pozbawiłby ich takiej możliwości. Ograniczenie wynikałoby więc z powodów etycznych, a nie klimatycznych.
2538	55	Obie sprawy na sztandary wzięła europosłanka Sylwia Spurek, która jednym tweetem doprowadziła do wrzenia część osób lubujących się w jedzeniu mięsa, proponując „piątkę dla branży roślinnej”. A mówiła w niej tylko o chęci wprowadzenia zakazu reklamowania mięsa i nabiału, a nie o ich zakazie.
2538	57	Dr. Sylwia Spurek, radczyni prawna, była Zastępczyni Rzecznika Praw Obywatelskich, obecnie posłanka do PE i wiceprzewodnicząca Komisji FEMM (kropka po tytule naukowych nie jest błędem, gdyż eurodeputowana używa feminatyw), mocno angażuje się w walkę o prawa zwierząt i propagowanie weganizmu. „Konserwatyści żywieniowi” postrzegają ją z tego powodu jako zło wcielone i oskarżają niemal o zbrodnie przeciwko ludzkości. Żeby się o tym przekonać, wystarczy poczytać komentarze do propozycji wprowadzenia „piątki dla branży roślinnej”. 
2538	59	Spurek, która sama jest weganką, wzywa do systemowego ograniczania spożywania mięsa. Początkiem może być wprowadzenie wyżej stawki VAT na produkty odzwierzęce, przy jednoczesnym zwolnieniu z podatku od wartości dodanych roślinnych alternatyw dla mięsa i nabiału.
2538	61	- Zaproponowałam zakaz reklamy produktów odzwierzęcych. Wiemy o ich negatywnym wpływie na klimat, środowisko i zdrowie ludzi. A ludzie muszą zacząć podejmować decyzje świadomie, a nie pod wpływem mięsnej propagandy. Już chronimy ludzi przed promocją papierosów, alkoholu, czy lekarstw - tłumaczy Sylwia Spurek. 
2538	63	Europosłanka postulowała także wprowadzenie do szkół i przedszkoli przedmiotu „wiedza o klimacie i prawach zwierząt”, żeby „od najmłodszych lat promować odpowiedzialność za planetę, zwiększać wrażliwość dzieci na łamanie praw zwierząt i niszczenie środowiska”.
2538	65	Wyższy podatek od mięsa miałby sprawić, że cena końcowa odstraszałaby potencjalnych nabywców i wpychała w objęcia zdrowszej, tańszej i siejącej zdecydowani mniejsze zniszczenia diety roślinnej. Jest o co walczyć: Vivera, jeden z producentów alternatyw dla mięsa, podaje że jedzenie przez miesiąc samych roślin (i bazujących na nich produktach) pozwala uratować życie 6 zwierząt, ograniczyć emisję ekwiwalentu CO2 o 62 kilogramy i zmniejszyć zużycie wody o 39 000 litrów.
2538	67	Unia Europejska prędzej czy później zajmie się przebudowaniem rynku mięsa. Pierwsze kroki na tej drodze już widać, co przekazał nam Adam Stępień, dyrektor generalny Polskiego Stowarzyszenia Producentów Olejów. 
2538	69	Zmiany dosięgną każda gałąź gospodarki, jednak wśród nich – rolnictwo jest wyjątkowe. To sektor, który jest fundamentem bezpieczeństwa łańcucha produkcji żywności w Europie, jak również krytycznym elementem rynku pracy – w końcu np. sektor przetwórstwa w całości opiera się na plonach pracy rolników. Z tego względu, przed rolnictwem stoją nie tylko wyzwania związane z ograniczeniem emisji gazów cieplarnianych jako takich, ale także te związane z dostosowaniem się do zmian klimatycznych czy jeszcze większej dbałości o bioróżnorodność - komentuje Adam Stępień. 
2538	71	Wyzwania te opisane są w strategiach uzupełniających Europejski Zielony Ład: „Od pola do stołu” oraz „Na rzecz bioróżnorodności”. Wskazane strategie rozwijają w szczegółach dokument Zielonego Ładu, dlatego powinno się zawsze patrzeć na „sumę” ich postanowień. 
2538	73	Deklaracjom polityków i wyłaniającym się w Europejskiego Zielonego Ładu szczegółom dotyczącym przyszłości rolnictwa z uwagą i zaniepokojeniem przyglądają się polscy rolnicy. Ich głosem coraz częściej jest Michał Kołodziejczak, lider AGROunii, który w spodziewanych posunięciach UE widzi przede wszystkim skutki działania lobbystów wielkich korporacji, chcących wydrzeć jak najwięcej rynku małym, lokalnym hodowcom.
2538	75	- Oczywiście, że nakładanie wyższego podatku na produkcję zwierzęcą to poroniony pomysł, bo sugeruje od razu konsumentom, że mięso jest niedobre, a produkty roślinne lepsze, bo promowane niższym podatkiem. To operacja, która ma uderzyć w rolników, jako że duże korporacje zainwestowały miliardy w roślinne alternatywy mięsa. Działania mające zmniejszyć konsumpcję prawdziwego mięsa będą wiązały się z falą bankructw w polskim rolnictwie, jako że nie da się w krótkim czasie zmienić jego struktury - tłumaczy Michał Kołodziejczak. 
2538	77	Szef AGROunii dodał, że korporacje lobbują za takimi rozwiązaniami, tak naprawdę chodzi tylko zbudowanie nowego rynku i o duze pieniądze. Stwierdził, że popiera trend lokalizowania wytwarzania i sprzedawania produktów, ale nie popiera tego, w jaki sposób jest jak na razie ustanawiany Zielony Ład. Według Kołodziejczaka to są czesto sprzeczne, jeszcze miezbyt dobrze przemyslane slogany, które sprawią, że produkcja żywności w Polsce znacznie zmaleje i doprowadzi do konieczności posiłkowania się importem z innych krajów, w ktorych obostrzenia klimatyczme i energetyczne nie będa obowazywac. - Dzis stoimy ma skraju kolejnej transformaji, tylko ta, która nadciąga - w odróżnieniu od tej z lat 90 - tych - musi byc uczciwa dla ludzi i my tego będziemy pilnować - zapewnił Kołodzieczak. 
2538	79	Wystarczy wizyta w dużej sieci handlowej, żeby móc zobaczyć, że roślinna rewolucja już się zaczęła. W części marketów produkty wegańskie i wegetariańskie dorobiły się już własnej alejki, w większości zaś można trafić na lodówki, w których bez problemu znajdziemy roślinne alternatywy dla mięsa oraz produktów nabiałowych. Bezmięsny boczek czy bezmleczny ser pleśniowy to tylko mały wycinek całości asortymentu. 
2538	81	BEZMIĘSNE I MIĘSNE ALTERNATYWY 
2538	83	Roślinne alternatywy dla mięsa znane są niemal od zarania cywilizacyjnych dziejów. Chińczycy od wieków zajadają się tofu (twarożek sojowy), który w rękach mistrza może stać się odpowiednikiem dowolnej mięsnej potrawy. Z Państwa Środka pochodzi także seitan, czyli gluten w czystej postaci, z którego można wyczarować kotlety, pieczenie czy burgery. 
2538	85	Bardziej współczesnym wynalazkiem są kotlety sojowe, dostępne także jako granulat (odpowiednik mię
2538	87	Szczególnie obiecująco wyglądają produkty na bazie białka grochu, w tym słynny Beyond Burger. Smak roślinnego burgera jest tak zbliżony do kotleta mielonego, że część wegan boi się go jeść. A podobną recepturę i podobny smak mają już także polskie produkty.
2538	89	Zapytaliśmy największych producentów produktów mięsnych o powody inwestowania w roślinne zamienniki. Marcin Bałanda, dyrektor ds. PR i komunikacji Sokołów SA, postawił sprawę jasno: przedsiębiorstwo wsłuchuje się w głosy klientów.
2538	91	- Sokołów wprowadził linię produktów roślinnych w 2017 roku, jako pierwsza firma wśród czołowych producentów branży mięsnej w Polsce. Kierunki rozwoju i modyfikacji naszego asortymentu zawsze są wyznaczane przez aktualne potrzeby i oczekiwania konsumentów. Jednym z tych trendów jest bez wątpienia fleksitarianizm, czyli ograniczanie spożycia produktów pochodzenia zwierzęcego - komentuje Marcin Bałanda.
2538	93	Wskazał ponadto, że stotne są także inne zmPotrzeb rynku nie zamierza ignorować także Grupa Olewnik, o czym poinformowała nas Anna Olewnik Mikołajewska, prezes zarządu. - Stale monitorujemy trendy konsumenckie, prowadzimy badania i obserwujemy, jak zmieniają się preferencje żywieniowe Polaków. Wiedzieliśmy więc, że naszą branżę prędzej czy później czeka wprowadzenie do oferty zamienników mięsa. Według CBOS, w 2000 roku do niejedzenia mięsa przyznawał się 1 proc. procent dorosłych Polaków, dziś - już ponad 3 proc. I trend ten będzie się pogłębiał – zwłaszcza w dużych ośrodkach miejskich, bo to tam odsetek zadeklarowanych wegetarian i wegan jest zdecydowanie największy - mówi Anna Olewnik Mikołajewska. 
2538	95	Potrzeb rynku nie zamierza ignorować także Grupa Olewnik, o czym poinformowała nas Anna Olewnik Mikołajewska, prezes zarządu. - Stale monitorujemy trendy konsumenckie, prowadzimy badania i obserwujemy, jak zmieniają się preferencje żywieniowe Polaków. Wiedzieliśmy więc, że naszą branżę prędzej czy później czeka wprowadzenie do oferty zamienników mięsa. Według CBOS, w 2000 roku do niejedzenia mięsa przyznawał się 1 proc. procent dorosłych Polaków, dziś - już ponad 3 proc. I trend ten będzie się pogłębiał – zwłaszcza w dużych ośrodkach miejskich, bo to tam odsetek zadeklarowanych wegetarian i wegan jest zdecydowanie największy - mówi Anna Olewnik Mikołajewska. 
2538	97	Dzięki takim wyrobom Grupa Olewnik nie tylko otwieramy się na nowe grupy odbiorców, ale także bierze udział w realizacji strategii zrównoważonego rozwoju. Zagrożeniem dla produktów mięsnych będzie także… mięso. Ale takie hodowane jako tkanka w specjalnych zakładach, a nie pozyskiwane w wyniku zabijania zwierząt.
2538	99	Przyszłość jest teraz – mięso z laboratorium jest już dostępne dla osób z odpowiednio grubym portfelem. Z biegiem czasu i spadkiem cen mięso z probówki być może zmieni rynek całkowicie, zapewniając produkty wolne od cierpienia i zabijania, powstające ze znacznie mniejszym obciążeniem dla środowiska, a do tego będącego praktycznie mięsem, a nie jego zamiennikiem.
2538	101	"Co to za wegetarianin, co wpie*dala schabowe?" - takie pytanie zadał Kazik w utworze „12 groszy”. Od czasu premiery hitu odpowiedź na zagwozdkę podmiotu lirycznego znacznie się zmieniła. 
2538	103	Osoby preferujące dietę roślinną mogą liczyć na coraz bogatszą ofertę restauracji. Sylwia Spurek została na przykład sfotografowana podczas konsumpcji kotleta schabowego w centrum Warszawy. Oczywiście wegańskiego. 
2538	105	Roślinna alternatywa dostępna jest już nie tylko w wyspecjalizowanych punktach: bezmięsne kanapki można zamawiać między innymi w McDonald czy Burger Kingu. Dla wegan wegetarian te ostatnie są tylko ciekawostkami, gdyż burgery roślinne przyrządzane są razem z mięsnymi, przez co tracą rację bytu.
2538	107	Na wegańskie hot dogi zaprasza Żabka, a nawet Orlen. Tak jak w przypadku producentów wyrobów mięsnych, stoi za tym czysta rynkowa kalkulacja. Przeprowadzona w 2021 roku ankieta Global Consumer Survey wykazała, że w Polsce 7 procent osób w wieku 18-29 lat jest wegetarianami, a 1 procent weganami. Według badania ankietowego Panelu Ariadna z 2019, na diecie roślinnej żyje już 8,4 procent Polaków. 
2538	109	Milionów osób, które stronią od mięsa z powodów etycznych lub klimatycznych, nie sposób ignorować. Przedsiębiorstwa idą więc za głosem portfeli konsumentów. Wygląda więc na to, że do znacznego ograniczenia zapotrzebowana na mięso, a więc i zmniejszeniu jego produkcji, nie będzie potrzebny zakaz. Młode pokolenie, świadome klimatycznych wyzwań, samo coraz częściej podejmuje decyzje o przejściu na weganizm lub wegetarianizm.
2538	111	Ale czy na pewno będziemy musieli zrezygnować z hodowli zwierząt na mięso i produkcji nabiału? Zapytaliśmy o to naukowców, którzy podzielili się istnie apokaliptycznymi wizjami. 
2538	113	HODOWLA ZWIERZĄT PRZYNIESIE APOKALIPSĘ 
2538	115	Jeszcze nigdy w historii klimat naszej planety nie zmieniał się tak gwałtownie. Zdarzało się, że stężenie dwutlenku węgla w atmosferze, które ostatnio przebiło barierę 400 cząstek na milin, bywało wyższe. Tyle tylko, że my zdołaliśmy podbić je do takiego poziomu w ciągu kilkudziesięciu lat, podczas gdy naturalne procesy trwają dziesiątki tysięcy lat. 
2538	117	Naukowcy ukuli już nazwę antropocen – epokę geologiczną, na kształt której główny wpływ ma działalność człowieka. Zmiany klimatyczne są jeszcze stosunkowo mało bolesne w naszym położeniu na globie, zaczęło się już jednak kolejne wielkie wymieranie gatunków. Tym razem katastrofą, która je wywołała, są ludzie.
2538	119	Anna Sierpińska z serwisu naukaoklimacie.pl wyjaśniła, co przewidują naukowe modele klimatyczne. - Będziemy żyć na innej planecie. Gdzie indziej będą strefy klimatyczne, zmieni się częstotliwość i wielkość opadów, szata roślinna, przesuną się zasięgi występowania zwierząt, w tym np. owadów przenoszących choroby czy szkodników upraw. To jak bardzo inna będzie to planeta i na ile tak przyjazna dla ludzi jak do tej pory, zależy od naszych działań - tłumaczy Anna Sierpińska.
2538	121	Ekspertka wyjaśniła ponato, że nadmierna konsumpcja - ciągłe kupowanie nowych rzeczy czy marnotrawstwo żywności - w dużej mierze napędza wysokie emisje w bogatszej części globu, czyli też w Polsce (Polska w 2021 r. plasuje się na 24. miejscu pod względem majątku narodowego na 174 państwa wg Credit Suisse). Przeciętny Europejczyk je 3 razy, a Amerykanin (USA) 6 razy więcej czerwonego mięsa niż jest w zaleceniach dietetycznych. Do tego rodzą się pytania natury etycznej - miliony ludzi na świecie nie ma zaspokojonych najbardziej podstawowych potrzeb życiowych takich jak schronienie, dostęp do czystej wody czy odpowiedniej ilości/jakości żywności, podczas gdy mniejsza część często zupełnie bezsensu eksploatuje zasoby planety np.: produkując miliony zbędnych, jednorazowych rzeczy służących rozrywce.
2538	123	Zmiana klimatu to pułapka, którą zastawiamy sami na siebie. Odczujemy ją między innymi w spadku dostępności żywności, dla której nowy klimat okaże się nie do życia. Michał Kołodziejczak z AGROunii przyznał, zachowując lekką rezerwę, że problemy dotykają rolników już dzisiaj.
2538	125	- Ja nie chcę wiązać tych dwóch tematów. Po pierwsze, widzimy że pogoda z którą mamy do czynienia jest coraz bardziej nieprzyjazna. Z jednej strony mamy susze, z drugiej strony mamy nawałnice, z trzeciej zaś ulewne deszcze, które są nie do opanowania. Ten klimat zmienia się, jest inny. Pogoda, z którą mamy do czynienia od kilku lat jest coraz bardziej skrajna, widzimy, że zaczyna się zmieniać. Oczywiście odczujemy to bardzo mocno, bo cierpią na tym plony - wskazuuje Michał Kołodziejczak. 
2538	127	Bez zrezygnowania z hodowli zwierząt na mięso osiągnięcie założonej neutralności klimatycznej będzie niemożliwe. Politycy nie spieszą się jednak z wprowadzaniem odpowiednich praw, na co narzekała Sylwia Spurek.
2538	129	- Zamiast progresywnych decyzji i działania, mamy debaty i spychanie na margines ważnych spraw, tylko dlatego, że budzą one kontrowersje, że wymagają odwagi i wiążą się z politycznym ryzykiem. W grudniu 2019 roku Parlament Europejski ogłosiła alarm klimatyczny, ale czy przez te dwa lata działamy jak w stanie alarmu, stanu wyższej konieczności, kryzysu? - pyta Spurek. 
2538	131	Polityczka dodała, że przemysłowe rolnictwo, w tym hodowla zwierząt – odpowiada za katastrofę klimatyczną razem z węglową energetyką i transportem, ale nic z tym nie robimy. Wiemy, jak bardzo przemysł rolny i mleczarski przyczynia się do degradacji dzikiej przyrody, jak niszczy bioróżnorodność, jak potrafi zamieniać w piekło życie ludzi żyjących w sąsiedztwie ferm przemysłowych. Wiemy, że obecny model żywienia każdego roku przyczynia się do cierpienia i śmierci miliardów zwierząt. Czy żyjąc w takim systemie możemy myśleć o przyszłości planety, przyszłości społeczeństw, państw, organizacji międzynarodowych?
2538	133	Zakazanie mięsa będzie bardzo ciężką decyzją polityczną, gdyż przez dużą część wyborców prawo do wyboru diety jest świętością, na którą nie godzi się robić zamachu. Mięsożercy nie muszą więc jeszcze się martwić: nikt nie odejmie im kotletów od ust. Może poza świadomością, że każdy kęs zbliża nas do końca świata, jaki znamy. 
2539	1	Prawica wykryła w Polsce kolejną groźną ideologię. Chce z nią walczyć filmem „Mięsożerca”
2539	3	Już nie tylko "ideologia LGBT" zagraża Polakom. Stowarzyszenie im. Ks. Piotra Skargi, powiązane z Ordo Iuris, walczy z kolejną „niemoralną ideologią, wykorzystującą empatię ludzi dobrej woli i ich uśpioną czujność do realizacji złowrogich celów”. Chodzi o „wegetarianizm, weganizm i szeroko rozumiany ruch na rzecz praw zwierząt”. Jest też ślad rosyjski
2539	5	Aby uświadomić Polakom zagrożenie, Instytut edukacji społecznej i religijnej im. Piotra Skargi zbiera w internecie pieniądze na realizację filmu „Mięsożerca”. Jak wynika z opublikowanego fragmentu, negatywnym bohaterem produkcji będzie znany publicysta Szymon Hołownia.
2539	7	Stowarzyszenia Kultury Chrześcijańskiej im. Ks. Piotra Skargi to organizacja, założona m.in. przez Arkadiusza Stelmacha i Sławomira Olejniczaka – obaj panowie są także współzałożycielami Fundacji Ordo Iuris, znanej w Polsce z radykalnych działań prokatolickich.
2539	9	Stowarzyszenie prowadzi portal internetowy Polonia Christiania – pch24.pl – i to właśnie tam pojawiła się informacja o filmie „Mięsożerca”. Celem tej produkcji ma być walka z „antychrześcijańską i antyludzką rewolucją”, czyli z… wegetarianizmem i ruchem na rzecz praw zwierząt.
2539	11	Wegetarianizm – antychrześcijańska rewolucja
2539	13	„Wydaje się, że wegetarianizm, weganizm i szeroko rozumiany ruch na rzecz praw zwierząt jest niewinną aktywnością mającą na celu zapobieganie bezcelowemu cierpieniu stworzenia. Nic bardziej mylnego! Okazuje się, że to nieetyczna i niemoralna ideologia, wykorzystująca empatię ludzi dobrej woli, ich dobre serca i uśpioną czujność do realizacji złowrogich celów. Ruchy wegańskie i wegetariańskie, z pomocą inżynierii społecznej, krok po kroku demontują struktury społeczne, kulturowe, ekonomiczne i religijne, stając się tym samym kolejną odsłoną antychrześcijańskiej i antyludzkiej rewolucji” – można przeczytać na stronie, na której pokazano także trailer filmu oraz zbierane są datki na zrealizowanie dzieła.
2539	15	Stowarzyszenie chce zebrać 25 tys. zł i niewiele mu brakuje do osiągnięcia celu – wg informacji na stronie (w momencie pisania tekstu) zebrano już 22 600 zł.
2539	17	Reżyserem filmu jest współpracujący z pch24.pl Piotr Relich. Jak podano na portalu, „w filmie «Mięsożerca. Wróg numer jeden?« Piotr Relich i jego rozmówcy szeroko omawiają przyczyny i skutki, wskazując na niebezpieczeństwa płynące z uczłowieczania zwierząt i zezwierzęcania ludzi”.
2539	19	Zachęcając do wsparcia finansowego produkcji, zaprezentowano też „fragment spotkania rejestrowanego przez nasze kamery, podczas którego padły zdumiewające, nieprawdziwe i przerażające słowa”.
2539	21	Jak się okazuje, chodzi o… spotkanie autorskie Szymona Hołowni, polskiego publicysty, który w swoich książkach m.in. w sposób popularyzatorski pisze o katolicyzmie. W latach 2007–2012 był dyrektorem programowym kanału religia.tv. Hołownia w 2018 roku wydał „Boskie zwierzęta”.
2539	23	Jak napisano w wydawniczej recenzji, jest tam mowa o tym, że „Bóg nie stworzył zwierząt przez przypadek i cały czas jest z nimi w kontakcie”. To pochwała wegetarianizmu i weganizmu, połączona z apelem o szacunek dla zwierząt oraz troskę o  Ziemię.
2539	25	Przerażający Hołownia i materiały z rosyjskiego portalu
2539	27	Spotkanie, którego fragment ma się znaleźć w filmie „Mięsożerca”, było poświęcone m.in. promocji tej książki (odbyło się 9 marca 2019 roku w Krakowie). A „nieprawdziwe i przerażające słowa” wypowiedział sam Hołownia.
2539	29	Oto one: „Ja (jako człowiek) dostałem najwięcej, więc mam największą odpowiedzialność. I powinienem wreszcie sobie z tego zacząć wyciągać praktyczne wnioski, bo mnie zwierzęta, które spotkałem w życiu, będą sądzić na sądzie ostatecznym. Ludzie i zwierzęta. Świat mnie będzie sądzić, każde stworzenie. Świnia, którą zjadłem, a zjadłem ich na pewno kilkanaście, to było stworzenie Boże, każda z nich. On każdą z nich stworzył z osobna”.
2539	31	Dla twórców filmu, także katolików, przerażająca jest teza Hołowni, że podczas sądu ostatecznego ludzie będą sądzeni również przez zwierzęta. Te słowa publicysty stają się niemal mottem (negatywnym) całej produkcji.
2539	33	Krystian Kratiuk, redaktor naczelny pch24.pl, w taki sposób zwraca się do przyszłych widzów: „Dlaczego wtedy, gdy jem to, co lubię, nazywa się mnie mordercą? Dlaczego ktoś zagląda w Państwa talerz i wyzywa nas od najgorszych, tylko dlatego, że jemy to, co jedli nasi rodzice i dziadkowie?”.
2539	35	Wyjaśnia także, dlaczego portal pch24.pl zajął się produkcją „Mięsożercy”: „Śledzimy różne nurty antykatolickie, które powstają we współczesnych społeczeństwach”.
2539	37	Hołownia awansował na lidera antykatolickiej rewolucji
2539	39	W trailerze filmu pokazano materiały „drastyczne” (tak je oznaczono). To nagrania pochodzące z  happeningów i performansów na rzecz obrony praw zwierząt, głównie zagranicznych. Co ciekawe, spora część z tych nagrań pochodzi z portalu RUPTLY – ten zaś należy do RT, dawniej: Russia Today, czyli do telewizji założonej przez rosyjski rząd.
2539	41	W filmie „Mięsożerca” prawdopodobnie pojawi się też historia polskiej branży… futerkowej – czyli tej, która robi interesy na hodowli zwierząt. Rok temu w Sejmie chciano wprowadzić zakaz takiej hodowli, ostatecznie jednak ustawa nie przeszła.
2539	43	Jak można wnioskować z trailera,  w „Mięsożercy” hodowcy zostaną przedstawieni jako ofiary ruchu obrony zwierząt.
2539	45	Unia Europejska „aparatem terroru”?
2539	47	Inicjatywę nakręcenia „Mięsożercy” można by uznać za niewiele znaczący (a nawet zabawny) epizod, gdyby nie dwa fakty.
2539	49	Po pierwsze: środowisko związane z Ordo Iuris ma coraz większe wpływy w Polsce, jego działania mogą więc w realny sposób przekładać się albo na polskie prawo, albo na nastawienie społeczne.
2539	51	Po drugie: wiosną tego roku Instytut Edukacji Społecznej i Religijnej ks. Piotra Skargi, powiązany ze Stowarzyszeniem ks. Skargi i z Fundacją Ordo Iuris, wyprodukował inny film – „Rewolucja totalnej wolności” Jarosława Mańki.
2539	53	Miał on premierę w marcu, był i jest pokazywany w wielu miastach Polski. Opowiada o „neomarksistowskiej, antykulturowej rewolucji”, która rozpoczęła się w latach 60. na Zachodzie i trwa do dziś, a nawet „radykalizuje się”.
2539	55	Z materiałów PCH24TV, kręconych podczas pokazów premierowych, można się dowiedzieć, że owoce tej rewolucji „przyszło nam jeść Anno Domini 2019”, „chodzi o to, jak promowane są dziś środowiska LGBT”, a „zło i trucizna sączone są dziś przez instytucje, do których dostali się agenci rewolucji”.
2539	57	W jednym z materiałów Krzysztof Karoń, prawicowy publicysta, mówi wprost: „Dziś ta rewolucja zbliża się do kolejnej swojej klęski i po to, żeby jej uniknąć, montuje w pośpiechu aparat terroru. U nas tym aparatem ma być Unia Europejska”.
2539	59	W „Rewolucji totalnej wolności” współczesny ruch walczący o równe prawa osób LGBT wywiedziono z „rewolucji” hipisowskiej lat 60. Zarówno tamten okres, jak i obecne wydarzenia przedstawiono w perspektywie stricte negatywnej, wmontowując w nią negatywny obraz Unii Europejskiej.
2539	61	Ten film miał premierę w okresie, gdy temat praw osób LGBT decyzją PiS-u stał się osią tematyczną kampanii do Parlamentu Europejskiego. To od tamtego momentu „ideologia LGBT” zaczęła być masowo postrzegana przez prawicę jako poważne zagrożenie w Polsce.
2539	63	Czy wegetarianie i obrońcy praw zwierząt są następnym celem?
2539	65	PS. Mięsożercy na prawicy
2539	66	W sierpniowym (2019) sondażu IPSOS dla OKO.press w pytaniu, jakie działania byliby skłonni podjąć badani w reakcji na kryzys klimatyczny. Jedną z opcji była „rezygnacja z jedzenia mięsa”. Okazało się, że wegetarianizm ma barwy polityczne, deklarowało go wśród wyborców:
2539	68	Lewicy –  30 proc.,
2539	69	KO – 22 proc.,
2539	70	PSL  – 17 proc.
2539	71	Konfederacji – 18 proc,
2539	72	PiS – tylko w 11 proc.
2539	74	Może zwolennikom Kaczyńskiego brzmią jeszcze w uszach ostrzeżenia Witolda Waszczykowskiego, który jako minister spraw zagranicznych niemieckiemu tabloidowi prawił w styczniu 2016 takie mądrości:
2539	76	„Chcemy uleczyć nasz kraj z niektórych chorób. Poprzedni rząd wdrażał lewicową koncepcję, jak gdyby świat musiał zgodnie z marksistowskim wzorcem poruszać się tylko w jednym kierunku: w stronę mieszanki kultur i ras, świata rowerzystów i wegetarian, który stawia jedynie na odnawialne źródła energii i zwalcza wszystkie formy religii.
2539	77	To nie ma nic wspólnego z tradycyjnymi polskimi wartościami”.
254	1	Makowski: "Nowy wspaniały świat weganizmu. Albo go pokochasz, albo Sylwia Spurek cię zmusi"
254	3	Nie rozumiem, skąd u wielu lewicowych liberałów nieznośna maniera zbawienia świata na siłę. Dlaczego do - często słusznych idei - muszą dorabiać ideologię? "Wiedzą lepiej", jak masz żyć i co jeść. Europosłanka Wiosny, Sylwia Spurek, praktykuje tę sztukę na gruncie weganizmu. Sam na niego nie przejdziesz? Sprawimy, że mięso będzie droższe.
254	5	"'Musimy doprowadzić do zmian instytucjonalnych, na przykład poprzez tworzenie nowych praw (...). Musimy sprawić, by produkcja wyrobów odzwierzęcych była trudniejsza i droższa'. Z Tobiasem Leenaertem autorem 'Jak stworzyć wegański świat'" - w takim sposób na Twitterze opisała wspólne zdjęcie z autorem książki europosłanka Sylwia Spurek.
254	7	Tym samym rozpętała liczącą prawie 750 komentarzy debatę, podczas której w przytłaczającej większości spotkała się z krytyką ze strony osób nieakceptujących stosowania inżynierii społecznej w kontekście preferencji żywieniowych.
254	9	Problem samej Sylwii Spurek polega jednak na tym, że choć spotkała się z Tobiasem Leenaertem, chyba nie do końca zrozumiała, na czym polega jego przesłanie. Książka, którą wydał, posiada bowiem istotny, acz pominięty podtytuł: "Podejście pragmatyczne". - Podejście aktywistów stało się bardziej pragmatyczne. Odeszliśmy od postawy "wszystko albo nic". Stawiamy na małe kroki, zamiast nakłaniać ludzi do przejścia od razu na weganizm - mówił autor w wywiadzie dla portalu "Vege".
254	11	W rozmowie zaznaczał, że podkreślanie swoich wyrzeczeń ze względu na weganizm, straszenie ludzi radykalizmem, licytowanie, czy jest się 100 proc. weganinem, jeśli nosi się buty z klejem odzwierzęcym - działa kontrskutecznie dla sprawy. - Często mówię, że gdyby ktoś mi zapłacił 100 tys. dol., zjadłbym mięso, a pieniądze przekazał organizacji prozwierzęcej - dodał.
254	13	Gesty na pokaz
254	15	Choć i jego idee, obdarte z otoczki "fleksitariańskiej" (metody małych kroków w przechodzeniu na dietę wegańską), nadal reprezentują tę samą, nieznośną myśl przewodnią, że kiedyś cały świat będzie musiał przestać jeść mięso - Leenaert przynajmniej umie opowiadać o swoich motywacjach sensownie. Bez nadymania się w quasi-religijnym uniesieniu i emocjonalności nastolatka.
254	17	Tymczasem większość aktywności na tym polu ze strony Sylwii Spurek przynosi odwrotny skutek. Zniechęca do weganizmu i ośmiesza go. Warto przypomnieć sobie zdjęcie smutnych frytek i papryki oraz narzekania, że w stołówce Europarlamentu źle karmią. Wszystko oczywiście polane sosem social-media skaltywizmu, czyli działalności społecznej opartej o hasztagi, zdjęcia z hasłami wypisanymi na kartkach i puste gesty, które niczego w świecie nie zmieniają, ale dają ich uczestnikom poczucie spełnienia "dobrego uczynku".
254	19	Nadaktywizm społeczny
254	21	"Wspieram #Koniecepokiklatkowej, bo najwyższy czas zakończyć cierpienie milionów zwierząt w Europie. Ty też możesz to zmienić, (...), podpisz petycję. To tylko minuta, a tyle może znaczyć dla zwierząt innych niż ludzie. #GoVegan". "PO PIERWSZE, NIE ZABIJAJ! Każdy przyzwoity człowiek powinien głośno protestować, kiedy krzywdzone i zabijane są zwierzęta, zabijane niestety w majestacie prawa. (...) Rocznie myśliwi zabijają ponad 200 tys. ptaków! #niezabijaj". "Dziś Wielki Dzień Pszczół. A jeśli nadal będziemy je zabijać - np. używając neonikotynoidów (tutaj oznaczone ministerstwo rolnictwa) - to wkrótce będziemy obchodzić Dzień Wspomnienia o Pszczołach :(".
254	23	Tak wygląda standardowy przekaz "ekologiczny" europosłanki, która choć promuje autora mówiącego o metodzie małych kroków i pragmatycznym podejściu do promocji weganizmu, sama nie pozostawia wątpliwości że woli środki radykalne. Jak dla mnie, pozostając w nomenklaturze zwierzęcej, krecia robota. Nikt nie lubi - i to nas chyba łączy ponad podziałami - gdy druga strona zamiast dyskutować, woli coś wbrew odczuciom społecznym narzucać. Przyszłość klimatu, ekologia i humanitarne traktowanie zwierząt zasługują od nas na więcej, niż okładanie się po głowach pałkami i walkę o moralną palmę pierwszeństwa.
2540	1	Politycy i koncerny w Davos przekonują nas do świata bez mięsa. Ma być znacznie lepszy
2540	3	Wyeliminowanie mięsa z diety służy nam samym jak i planecie. Pierwszych burgerów w całości wykonanych z roślin, a smakujących jak wołowina, można już spróbować. Wkrótce mają się pojawić kolejne niby-mięsne produkty: roślinne steki, bekon, ryby, kurczak…
2540	5	Rolnictwo, oparte w większości na tradycyjnej hodowli i produkcji roślinnej, przyczynia się do większej emisji gazów cieplarnianych niż samochody, pociągi i samoloty razem wzięte. Do tego zużywa ogromne ilości wody. Jemy niezdrowo i marnujemy 40-45 proc. żywności.
2540	7	Znaczna część tego, co wyprodukujemy, zostaje na polach, bo nie mamy dostępu do konserwantów, infrastruktury czy po prostu zbiory nie spełniają oczekiwań konsumentów. Z drugiej strony 800 mln ludzi cierpi głód. I liczba ta będzie rosła.
2540	9	Szacuje się, że do 2050 roku trzeba będzie wyżywić ponad 9 mld ludzi. A to oznacza, że potrzebujemy rewolucji żywnościowej!
2540	11	– Tak dużo mówi się dziś o ociepleniu klimatu i o degradacji środowiska naturalnego. A w temacie żywności i wyzwań, które generuje system, milczymy. Tymczasem rządy, organizacje i biznes powinny intensywnie współpracować, by rozwiązać ten problem – nie ma wątpliwości Paul Bulcke, prezes zarządu Nestle S.A, jeden z uczestników dyskusji „W menu: zrównoważone i pożywne jedzenie” podczas Światowego Forum Ekonomicznego Davos 2018.
2540	13	Mięso z roślin
2540	15	Co jest potrzebne do rewolucji żywnościowej? Świat kocha mięso. Duża część farm opiera się na hodowli, które zużywają czwartą część światowych zasobów świeżej wody.
2540	17	– Wystarczy, że będziemy jeść mniej mięsa, a system stanie się bardziej wydajny. Mamy też większą możliwość rozwiązania problemu głodu – przekonuje Jennifer Morgan, dyrektor Greenpeace International.
2540	19	I zachęca do zmiany systemu w kierunku powstawania ekologicznych farm, które nie tylko mają lepszy wpływ na środowisko, ale też dają miejsca pracy dla lokalnej społeczności.
2540	21	Co ważne w takich farmach powinny się zaopatrywać firmy produkujące żywność.
2540	23	Patrick Brown, amerykański biochemik, założyciel Immposible Foods, którego sztandarowym produktem jest burger w całości zrobiony z roślin, idzie jeszcze dalej i pyta, co tak naprawdę pociąga nas w mięsie?
2540	25	- Przecież nie chodzi o to, żeby zjeść zwierzę, ale o smak i zapach. Musimy znaleźć lepszy sposób produkcji mięsa – mówi.
2540	27	Obecną technologię nazywa prehistoryczną, absurdalną i szkodliwą dla środowiska. – Jesteśmy w stanie wyprodukować smaczniejsze oraz bardziej pożywne jedzenie i w ten sposób zadbać o globalne bezpieczeństwo żywnościowe – zapewnia.
2540	29	Burgery od Impossible Foods zawierają hem – grupę enzymów, którą znaleźć można w roślinach i zwierzętach, a która odpowiada za transport tlenu wewnątrz organizmu. Pozostałe składniki to białko pszenicy i olej kokosowy.
2540	31	Świat bez mięsa? To możliwe!
2540	33	Jeśli jako konsumentka, która potrzebuje białka, znajdę alternatywę, będę szczęśliwa, mogąc ją wypróbować – mówi Mariam Mohammed Saeed Hareb Al Mehairi, minister ds. bezpieczeństwa żywnościowego Zjednoczonych Emiratów Arabskich.
2540	35	Patrick Brown przekonuje, że produkcja żywności o tych samych wartościach odżywczych jest możliwa. Nie trzeba iść na żadne kompromisy.
2540	37	Za 50 lat duża część białka w ludzkiej diecie będzie prawdopodobnie pochodziła z organizmów roślinnych – twierdzi pani minister.
2540	39	Czy tak wygląda dieta przyszłości? Wkrótce się przekonamy.
2541	1	Coraz więcej Polaków ogranicza jedzenie mięsa. To zasługa młodych pokoleń
2541	3	Coraz większa liczba Polaków ogranicza lub zupełnie rezygnuje ze spożycia mięsa; obserwowane trendy to w dużej mierze zasługa młodszych pokoleń - stwierdzono w analizie Polskiego Instytutu Ekonomicznego.
2541	5	Analitycy PIE zwrócili uwagę, że "podobnie jak reszta Europy, Polacy w coraz większej liczbie ograniczają lub zupełnie rezygnują ze spożycia mięsa".
2541	7	Według ekspertów obserwowane trendy "to w dużej mierze zasługa młodszych pokoleń". Eksperci, powołując się na dane z ankiety Global Consumer Survey z 2021 r., wskazali, że w Polsce 7 proc. osób w wieku 18-29 lat jest wegetarianami, a 1 proc. weganami, "co zbiorczo jest wynikiem wyższym niż np. we Francji czy Włoszech" - stwierdzono.
2541	9	Jak wskazano, powołując się na badanie ankietowe Panelu Ariadna z 2019 r., odsetek Polaków będących na diecie wegetariańskiej lub wegańskiej sięga 8,4 proc. Natomiast z cytowanych przez ekspertów badań firmy Maczfit na mieszkańcach dużych miast wynika, że skala popularności wegetarianizmu w takich ośrodkach może sięgać nawet 20 proc. Natomiast w 2014 r. w badaniu CBOS odsetek wegetarian w Polsce wynosił 1 proc.
2541	11	Jednocześnie - według Panelu Ariadna - połowa wegetarian w Polsce ma 34 lata lub mniej. "Wyniki ankiety firmy Mintel z 2017 r. pokazały, że w grupach wiekowych 16-24 lata oraz 25-34 lata odsetek wegan i wegetarian przekracza nawet 10 proc." - zauważono.
2541	13	"Przodownictwo młodych ludzi widać także w ograniczaniu konsumpcji mięsa – nawet co piąta osoba w wieku 18-24 lata nie jadła mięsa w ciągu całego miesiąca, przy wartościach zbliżonych do 10 proc. w starszych kohortach" - stwierdził PIE na podstawie analizy danych Ariadny. Z kolei według przywołanej ankiety IBRIS, ogółem ponad połowa Polaków planuje zmniejszenie konsumpcji mięsa.
2541	15	"Europa, według danych sprzed pandemii, była największym rynkiem produktów zastępujących mięso – na Stary Ląd przypadało blisko 40 proc. światowej sprzedaży jego substytutów" - wskazano w analizie opublikowanej w najnowszym wydaniu "Tygodnika Gospodarczego PIE". Eksperci zwrócili uwagę, że Polska "szybko nadrabia dystans w tym względzie" - w trzech ostatnich latach sprzedaż mięsa w naszym kraju spadła o 7,5 proc., a sprzedaż wegetariańskich substytutów mięsa wzrosła o 480 proc. Podobnie rozwija się wegetariańska część branży restauracyjnej. "Happy Cow, światowy przewodnik po restauracjach dla wegan, w 2010 r. miał w swojej bazie blisko 1200 restauracji w pełni wegańskich lub wegetariańskich w Europie, zaś w 2019 r. było to już blisko 6,5 tys." - podkreślono. Dodano, że w ich rankingu najlepszych miast dla wegan Warszawa jest na miejscu szóstym, za takimi metropoliami, jak Londyn, Berlin czy Nowy Jork – w naszej stolicy Happy Cow odnalazło 150 restauracji sprzyjających diecie roślinnej.
2541	17	Analitycy zastrzegli, że dynamika zmian w konsumpcji mięsa nie jest tak widoczna w danych GUS. W tzw. koszyku inflacyjnym, tworzonym na bazie badań wydatków budżetów gospodarstw domowych, waga przyznana produktom mięsnym w 2021 r. znacznie wzrosła w stosunku do 2020 r., "do poziomu nieodnotowanego w ubiegłej dekadzie". Sytuacja ta, jak przyznali, jest odwróceniem wyraźnego trendu spadkowego notowanego nieprzerwanie od 2014 r. Z kolei według danych zebranych w 2019 r., dostawy mięsa na krajowy rynek spadły rdr o 3,9 proc.
2541	19	Autorzy analizy podsumowali, że spożycie mięsa w 2019 r. spadło o nieco ponad 2 proc., a pogłowie trzody chlewnej - w zależności od typu zwierzęcia - utrzymuje się na podobnym poziomie lub nawet minimalnie wzrasta w ostatnich latach. Dodano, że produkcja żywca rzeźnego w 2019 r. zmniejszyła się rdr pierwszy raz od 2013 r. (PAP)
2542	1	Ponad sto zakażeń koronawirusem łączonych z jednym barem. "Niebezpieczna fala" w Pekinie
2542	3	Łącznie 166 zakażeń koronawirusem w Chinach zostało powiązanych z jednym barem w stolicy kraju Pekinie - poinformowały tamtejsze władze. Rzecznik rządu określił gwałtowną falę zachorowań jako "niebezpieczną", wszyscy zamieszkujący okolicę lokalu będą poddani testom.
2542	5	Biorąc pod uwagę międzynarodowe standardy, liczba odnotowanych infekcji w Pekinie jest niska, ale wysoka jak na realia Chin - napisało BBC. Nadal obowiązuje tam polityka "zero COVID". Osoby zakażone podlegają kwarantannie lub trafiają do szpitali.
2542	7	Wszyscy mieszkańcy okolicy, gdzie znajduje się jeden z barów w centralnej dzielnicy Chaoyang, z którym powiązano 166 zakażeń, będą poddawani przez trzy dni testom.
2542	9	"Dwa budynki mieszkalne zamknięte"
2542	11	Dwa budynki mieszkalne w Chaoyang, w których żyją setki ludzi, zostały w niedzielę zamknięte po tym, jak zgłoszono tam pozytywny wynik testu - powiedział agencji Reutera pracownik komitetu mieszkaniowego. Niektórzy mieszkańcy miasta dodawali, że otrzymali SMS-a z informacją, że mają się zgłosić do lokalnych władz, jeśli niedawno odwiedzili wspominany bar.
2542	13	Urzędnicy zapowiedzieli, że większość dzieci nie wróci do szkół w stolicy kraju w przyszłym tygodniu jak pierwotnie planowano.
2542	15	Od 22 kwietnia w Pekinie odnotowano - według oficjalnych danych - 1997 przypadków zakażenia koronawirusem.
2542	17	Na początku czerwca Szanghaj, centrum gospodarcze Chin i światowego handlu, złagodził obostrzenia po dwóch miesiącach surowego lockdownu w związku z falą zakażeń wariantem koronawirusa Omikron. Jednak w sobotę tamtejsze władze rozpoczęły masowe badania na COVID-19 prawie wszystkich 25 milionów mieszkańców. W niektórych dzielnicach ludzie znów nie mogą wychodzić z domów. Nowe wykryte infekcje i kolejna runda testów wywołują obawy, że lockdown całego miasta może powrócić.
2543	1	Nowy koronawirus odkryty w Szwecji. Czy mamy się czego obawiać?
2543	3	Szwedzcy naukowcy zidentyfikowali nowego koronawirusa rozprzestrzeniającego się wśród małych polnych ssaków z rodziny chomikowatych. Patogen nazwany wirusem Grimsö nie stanowi powodów do niepokoju, ale sytuacja może zmienić w ciągu kilku generacji mutacji - jak było w przypadku SARS-CoV-2.
2543	5	Nowy koronawirus został namierzony przez naukowców z Centrum Naukowego Zoonoz na Uniwersytecie w Uppsali na podstawie badań ok. 260 norników zwyczajnych w okolicach Grimsö. Badania genetyczne potwierdziły, że wirus ten jest dobrze ugruntowany w populacji norników, a szczegóły można przeczytać w czasopiśmie Viruses.
2543	7	Prof. Åke Lundkvist, wirusolog i kierownik Centrum Naukowego Zoonoz na Uniwersytecie w Uppsali, mówi:
2543	9	W latach 2015-2017 konsekwentnie znajdowaliśmy to, co nazwaliśmy wirusem Grimsö, co sugerowałoby, że wirus jest szeroko rozpowszechniony i powszechny u norników zwyczajnych w Szwecji.
2543	11	Czym jest wirusem Grimsö?
2543	13	Zoonozy to termin oznaczający choroby odzwierzęce, który nabrał na znaczeniu podczas pandemii COVID-19. SARS-CoV-2 oczywiście jest wirusem odzwierzęcym, przeniesionym na ludzi z nietoperzy. Wirusy, które przez długi czas krążyły tylko wśród zwierząt, mogą stać się niebezpieczne dla ludzi, infekując ich ciała. Potencjał zoonotyczny danego patogenu jest uzależniony od wielu czynników, m.in. klimatu, lokalizacji geograficznej, gęstości zaludnienia, warunków sanitarnych, itd.
2543	15	Naukowcy z Centrum Naukowego Zoonoz na Uniwersytecie w Uppsali starają się na bieżąco monitorować wszelkie potencjalne niebezpieczeństwa czyhające na ludzi ze strony zwierząt. W odróżnieniu od SARS-CoV i MERS-CoV, które pochodzą od nietoperzy, sezonowe koronawirusy - jak HCoV-OC43 czy HCoV-HKU1 - przeniosły się na ludzi z gryzoni, takich jak szczury, myszy czy nornice. Uczeni nie mają wątpliwości, że w przyrodzie kryje się jeszcze wiele wirusów, część na pewno z potencjałem epidemicznym.
2543	17	Szwedzcy uczeni przebadali norniki zwyczajne z okolic  Grimsö i przetestowali je pod kątem obecności koronawirusów. Wykorzystując sekwencjonowanie RNA, uczeni namierzyli nowego koronawirusa, który został wstępnie nazwany wirusem Grimsö. Należy on do rodziny betakoronawriusów, która obejmuje również SARS-CoV, MERS-CoV-2 i SARS-CoV-2.
2543	19	Na ten moment ze strony wirusa Grimsö ludziom nie zagraża żadne zagrożenie, ale sytuacja jest dynamiczna. Gryzonie są nosicielami kilku patogenów o potencjale zoonotycznym, takich jak hantawirusy czy bakterie wywołujące tularemię. W ostatnich latach odnotowano gwałtowny wzrost zachorowań na choroby zakaźne przenoszone przez małe ssaki (jak gryzonie). 
2543	21	Prof. Åke Lundkvist podsumowuje:
2543	23	Nadal nie wiemy, jakie potencjalne zagrożenia dla zdrowia publicznego może stanowić wirus Grimsö. Jednak na podstawie naszych obserwacji i wcześniejszych koronawirusów zidentyfikowanych wśród norników zwyczajnych, istnieją uzasadnione powody, aby kontynuować monitorowanie koronawirusów wśród dzikich gryzoni.
2544	1	„Chiński wirus” – od teorii spiskowej do poważnej hipotezy
2544	3	Po ponad roku od początku pandemii COVID-19 wciąż nie wiemy, jakie jest pochodzenie wirusa SARS-CoV-2. Przez wiele miesięcy głównym podejrzanym był sławetny nietoperz z Wuhan, a teorie o wydostaniu się wirusa z chińskiego laboratorium były uważane za niepoważne, jednak obecnie narracja wokół sprawy uległa zmianie. Czy choroba, przez którą świat zmienia swoje oblicze, ma źródło w laboratorium w Wuhan?
2544	5	TRUMP I „CHIŃSKI WIRUS”
2544	7	W pierwszych miesiącach epidemii COVID-19 wielu zadawało sobie pytanie, skąd wziął się nowy koronawirus, wywołujący wiele lęku na całym świecie. Najwięcej mówiło się o zwierzęcym pochodzeniu SARS-COV-2 – wszyscy znamy żarty o zupie z nietoperza, która miała być początkiem pandemii. Niektórzy sugerowali jednak, że obecność laboratorium Instytutu Wirusologii w Wuhan nie jest przypadkowa – w tym gronie znalazł się ówczesny prezydent USA Donald Trump. Propagował on twierdzenia o co najmniej przypadkowym wymknięciu się wirusa spod kontroli chińskich naukowców, twierdząc przy tym, że widział niezbite dowody na laboratoryjne pochodzenie patogenu. Spotkało się to – jak wiele wypowiedzi Trumpa – z ostrą reakcją mainstreamowych mediów. Mówiono o sianiu dezinformacji, wywoływaniu strachu, godzeniu w globalną walkę z koronawirusem, szkodliwym podsycaniu stereotypów i rasizmie. Wiele wskazuje na to, że administracja Trumpa faktycznie nie miała wystarczająco mocnych dowodów, żeby mówić o pewności. Kulisy tych wydarzeń przedstawia artykuł autorów Politico.com [1]. Nie można też zapomnieć o kwestiach stricte politycznych – zarówno rywalizacji USA i Chin, jak i problemach Trumpa, który przez oskarżenia wobec Chin chciał odwrócić uwagę od własnych porażek w walce z COVID-19.
2544	9	JOE BIDEN I ZMIANA NARRACJI
2544	11	26 maja 2021 roku prezydent Biden oświadczył, że nie ma pewności co do pochodzenia koronawirusa, a prawdopodobna jest zarówno hipoteza o pochodzeniu naturalnym, jak i wycieku z laboratorium. Poinformował również, że nakazał amerykańskiemu wywiadowi dogłębnie zbadać sprawę w ciągu 90 dni. Jak przystało na świat polaryzacji, reakcje mediów sprzyjających Bidenowi były już całkowicie inne niż rok wcześniej. „Teoria spiskowa” stała się „poważną hipotezą”, rozważaną przez WHO i grupę G7. Szczególnie wymowna jest polityka Facebooka – przed deklaracją Joe Bidena posty o stworzeniu wirusa SARS-COV-2 w warunkach laboratoryjnych były blokowane lub ograniczano ich zasięgi, natomiast kilka godzin po wypowiedzi amerykańskiego przywódcy tego typu wpisy przestano uznawać za dezinformację [2]. Szczególnie niepokojąca wydaje się kwestia niezależności naukowców i ich stanowisk w kwestii pochodzenia COVID-19 – w wywiadzie dla NBC Alina Chan z Harvardu zwróciła uwagę, że za prezydentury Donalda Trumpa naukowcy bali się publicznie mówić, że wirus mógł zostać stworzony w wuhańskim laboratorium, gdyż w tamtym czasie bycie kojarzonym z kontrowersyjnym politykiem było bardzo źle widziane [3].
2544	13	GDZIE LEŻY PRAWDA?
2544	15	Hipoteza naturalnego pochodzenia wirusa SARS-CoV-2, zwłaszcza w pierwszych miesiącach pandemii, zyskała szerokie poparcie środowiska naukowego. W lutym 2020 roku na łamach „The Lancet” opublikowano list 27 naukowców potępiający teorię o laboratoryjnym pochodzeniu koronawirusa. Podobne stanowiska zajęło WHO czy Komitet Immunologii i Etiologii Zakażeń Człowieka Wydziału Nauk Medycznych PAN. Temat opisuje także artykuł opublikowany w „Nature Medicine”, którego autorzy opierają swoje twierdzenia na podstawie analizy budowy wirusa. O odzwierzęcej ewolucji koronawirusa świadczy między innymi budowa białka spike wirusa i brak śladów ingerencji w genom patogenu [4]. Według badań SARS-CoV-2 wykazuje 97% podobieństwa z innymi koronawirusami znalezionymi u nietoperzy. Nie ma także pewności, czy pierwsze zachorowania miały miejsce właśnie w Wuhan, gdzie mieści się „podejrzane” laboratorium, a sama placówka ma wysoki poziom zabezpieczeń, więc przypadkowy wyciek wirusa nie powinien mieć miejsca.
2544	17	Teoria laboratoryjnego pochodzenia wirusa ma swoich zwolenników również w gronie naukowców i części pracowników WHO. Zwracają oni uwagę między innymi na bardzo niedokładne śledztwo Światowej Organizacji Zdrowia – zespół badający laboratorium w Wuhan spędził tam zaledwie kilka godzin i nie miał pełnego dostępu do danych. Podejrzenia budzi także fakt, iż 3 pracowników Instytutu Wirusologii w Wuhan wykazywało objawy choroby koronawirusowej ponad miesiąc przed pierwszymi potwierdzonymi przypadkami zachorowań na COVID-19 – nie ma jednak pewności, czy nie chorowali oni na grypę. 
2544	19	Ciężko nie zgodzić się z dyrektorem generalnym WHO, że przez szacunek, na jaki zasługują ofiary pandemii, trzeba poznać pochodzenie tego wirusa, aby można było zapobiec powtórzeniu się takiej sytuacji. Oby dojście do pełnej prawdy było możliwe w jak najszybszym czasie, mimo nacisków politycznych i panującej wokół tematu polaryzacji.
2547	1	Tak, szczepienie ma sens, nawet jeśli wirus mutuje
2547	3	Zapytaliście nas, czy jest sens kontynuować szczepienia, jeśli wirus nadal mutuje i pojawiają się nowe jego odmiany, jak brytyjska czy brazylijska. Prawda jest taka: to, że pojawiają się nowe warianty nie oznacza, że wszystkie one będą miały wpływ na skuteczność szczepionek (w rzeczywistości większość wariantów nie ma takiego wpływu). W przypadku gdy tak się stanie, można tak dostosować preparaty, aby nie utraciły swojej skuteczności.
2547	5	Mutacja wirusa jest rzeczą naturalną. SARS-CoV-2, jak każdy inny wirus, czyni to nieustannie, ponieważ podczas replikacji własnego materiału genetycznego dochodzi do pewnych błędów. Jak oznajmiła portalowi Verificat Adelaida Sarukhan, immunolog z barcelońskiego Instytutu Zdrowia Globalnego (ISGlobal): „Mutacje mogą zachodzić losowo w którymkolwiek z 30 000 nukleotydów składających się na genom wirusa”.
2547	7	W przypadku koronawirusów, jak np. SARS-CoV-2, mutacje są dość częste. Według różnych szacunków dochodzi do nich około dwukrotnie w miesiącu. Jak wskazuje badaczka, opisano setki odmian wirusa, z których olbrzymia większość jest niegroźna, choć niektóre faktycznie wywołują zaniepokojenie. Są to odmiany należące do kategorii VoC (Variant of Concern – wariant wywołujący niepokój): „B1.1.7, opisany w Wielkiej Brytanii, B1.351 opisany w Republice Południowej Afryki, P.1 (w Brazylii), wariant indyjski i inne dwa, zidentyfikowane w Kalifornii i Nowym Jorku, mają podobną mutację w obrębie białka. Ona właśnie odpowiada za ich większą agresywność, śmiertelność oraz zdolność do obejścia naturalnej odporności organizmu czy odporności nabytej dzięki szczepionce”.
2547	9	Wariant indyjski
2547	11	Jak zauważa Sarukhan, „badania kliniczne oraz szczepienia na szeroką skalę, czyli podanie preparatów setkom milionów ludzi na całym świecie są dowodem na to, że szczepionki bardzo skutecznie chronią przed poważnym przebiegiem choroby, i to nawet u osób zainfekowanych nowymi odmianami”. W przypadku wariantu indyjskiego „na razie nie ma żadnych dowodów na to, że zmniejsza on skuteczność szczepionek” – podsumowuje Sarukhan. Powołuje się ona na badanie niezweryfikowane jeszcze przez czasopisma naukowe, a wskazujące, że zarówno Covishield, jak i Covaxin „nadal wykazują skuteczność w neutralizowaniu wariantu indyjskiego”. W badaniu podkreślono, że „obserwuje się niewielki spadek działalności neutralizującej”, co oznacza, że do zwalczania tej odmiany wirusa potrzebny jest wyższy poziom przeciwciał.
2547	13	Producenci szczepionek pracują nad alternatywami zwalczającymi nowopojawiające się odmiany wirusa, które mogłyby przełamać skuteczność szczepionek. Opracowywanie nowych preparatów w celu dostosowania ich do nowych odmian wirusa nie jest bynajmniej niczym nowym ani nadzwyczajnym. Na przykład – co roku modyfikowane muszą być szczepionki przeciw grypie, gdyż stare tracą swoją przydatność.
2548	1	Frontex: Uchodźców było znacznie mniej, niż podaje Straż Graniczna
2548	3	Straż Graniczna podała, że granicę Polski z Białorusią w ubiegłym roku próbowało nielegalnie przekroczyć ponad 39 tys. obywateli państw trzecich. To nieprawda.
2548	5	Nadal trwają push-backi na granicy polsko-białoruskiej. Oznacza to, że Straż Graniczna, posługując się przepisami, które zdaniem rzecznika praw obywatelskich są niezgodne z traktatami i prawami człowieka, wypycha uchodźców z powrotem na granicę.
2548	7	Jednocześnie Straż Graniczna w swojej komunikacji wyolbrzymia skalę migracji na tej granicy. I to o wielokrotnie.
2548	8	Gigantyczne rozbieżności w danych
2548	10	W styczniu na stronie Straży Granicznej ukazał się komunikat, wedle którego polsko-białoruską granicę próbowało w ubiegłym roku przekroczyć 39 697 obywateli państw trzecich. Te dane zwracają uwagę, ponieważ z danych Fronteksu – unijnej agencji zajmującej się granicami zewnętrznymi UE i państw sojuszniczych – wynika, że w całym 2021 roku wszystkie wschodnie lądowe granice Unii poza przejściami granicznymi przekroczyło jedynie 8099 obywateli państw trzecich. Czyli pięciokrotnie mniej.
2548	12	Informując o sytuacji na wschodniej lądowej granicy UE – a to o niej mówią dane Fronteksu – mamy na myśli liczącą ponad 6 tys. kilometrów linię łączącą granice Norwegii (nie jest w UE, ale współpracuje z Fronteksem), Finlandii, Estonii, Łotwy, Litwy, Polski, Słowacji, Węgier i Rumunii z Rosją, Białorusią, Ukrainą i Mołdawią. Granica polsko-białoruska to tylko jej mały wycinek.
2548	14	Duża różnica w liczbach podawanych przez Frontex i Straż Graniczną mogłaby oznaczać, że Straż Graniczna była bardzo skuteczna w zatrzymywaniu nielegalnych przekroczeń. Ale poprosiłem obie instytucje o wyjaśnienie tej rozbieżności i okazało się, że rzecz w czym innym – w czymś, co może być albo błędem, albo po prostu kłamstwem.
2548	15	Jak liczy Straż Graniczna
2548	17	Gdy zapytałem Frontex, skąd rozbieżność – wszak Frontex czerpie dane instytucji w poszczególnych krajach członkowskich, więc nie mogą one odstawać od danych krajowych – odpowiedzieli mi, że SG podaje nie liczbę osób, ale liczbę prób przekroczenia granicy. Po dalsze wyjaśnienia rzecznik Fronteksu odesłał mnie do SG.
2548	19	Rozmowy ze Strażą Graniczną były trudne, bo p.o. rzecznika por. Anna Michalska podawała sprzeczne informacje. Finalnie jednak otrzymałem odpowiedź na moje pytania na piśmie.
2548	21	Podając liczbę 39 697 osób, SG nie miała na myśli liczby konkretnych osób (choć pisała w komunikacie, że to liczba obywateli). Była to liczba prób przekroczenia granicy poza przejściami granicznymi. Co kryje się pod tym pojęciem? Według wyjaśnień SG do tej liczby wliczają się na przykład czynności polegające na tym, że ktoś stał po białoruskiej stronie granicy i został ostrzeżony przez polskich pograniczników, że nie wolno mu jej przekraczać, więc się oddalił. Taka próba liczy się do zbioru nawet wówczas, gdy ta osoba jeszcze nie postawiła stopy na granicy.
2548	23	Jak wyjaśniła mi rzeczniczka SG, mogło chodzić w takich przypadkach o grupy wielu osób.
2548	25	Gdy członkowie takich grup rozpraszali się i próbowali przekraczać granicę w mniejszych grupach, byli liczeni ponownie. Gdy byli, w zgodzie z niezgodną z traktatami i prawami człowieka ustawą i rozporządzeniami przyjętymi przez rząd PiS, odsyłani na granicę, a potem próbowali kolejne razy, były to znowu kolejne próby.
2548	27	Rzeczniczka SG informuje, że „koczujące grupy”, jak ta, którą widzieliśmy na nagraniach udostępnionych przez SG z Kuźnicy, oraz osoby usiłujące siłą forsować granicę, nie były liczone.
2548	28	Policzmy na przykładzie
2548	30	Wyobraźmy sobie grupę liczącą 20 migrantów. To nie tak dużo – doniesienia od aktywistów i słowa samych pograniczników wskazują, że te liczby bywały znacznie większe.
2548	32	Nasza wyobrażona grupa podchodzi do granicy, ale jest ciągle po białoruskiej stronie. Straż Graniczna ich ostrzega, że nie mogą przekroczyć granicy. Migranci się rozchodzą, a Straż Graniczna notuje 20 nielegalnych prób przekroczenia granicy.
2548	34	Potwierdza to wypowiedź rzeczniczki Straży Granicznej: „Jeżeli osoby podchodziły pod linię granicy i po ostrzeżeniach polskich patroli zrezygnowały z przekroczenia, to również zostały policzone” – napisała w mailu.
2548	36	Wyobraźmy sobie, że po tej niedoszłej próbie (migranci nie byli jeszcze na granicy, więc co najwyżej przymierzali się do próby) członkowie tej grupy dzielą się na mniejsze grupy po kilka osób i próbują oddzielnie. O takiej strategii opowiadają uchodźcy i aktywiści. Straż Graniczna wszystkich łapie i znowu dodaje 20 prób. Z 20 osób już zrobiło się 40 prób.
2548	38	To, że w ten sposób liczyła próby Straż Graniczna, potwierdza wiadomość od rzeczniczki SG: „jeżeli osoba próbowała przekroczyć więcej niż jeden raz, to kolejna próba została policzona osobno”.
2548	40	Z relacji uchodźców wiemy, że w wielu przypadkach próbowali oni przekraczać granicę po 4-5 razy. Gdyby tak postępowali członkowie naszej przykładowej grupy, z 20 osób zrobiłoby się już 100-120 osób.
2548	42	Na tym polega różnica pomiędzy liczeniem obywateli i prób. Liczenie prób też jest ważne z punktu widzenia statystyki. Jednak należy wyraźnie wskazywać, że podawane liczby są liczbami prób, a nie liczbami obywateli czy osób. Wymienne zastosowanie tych pojęć – czego dopuściła się na swojej stronie internetowej Straż Graniczna – to albo błąd, albo celowe kłamstwo.
2548	43	Ilu naprawdę było uchodźców na polsko-białoruskiej granicy
2548	45	Zapytałem SG, jakiego obywatelstwa były osoby, które pogranicznicy zatrzymywali w 2021 r. Prosiłem o dane w formie tabel, żebym mógł przeanalizować je samodzielnie. Otrzymałem jednak (pomimo ponawiania prośby) tylko krótki fragment tekstu:
2548	47	„W 2021 r. po przekroczeniu granicy zielonej z Białorusią Straż Graniczna zatrzymała 2.744 migrantów, głównie ob. Iraku (1.557), Afganistanu (447), Syrii (269), Rosji (69), Somalii (68), Iranu (55), Turcji (54) i Tadżykistanu (51) oraz innych obywatelstw (pojedyncze narodowości)”.
2548	49	Rzeczniczka SG wyjaśniła, że jako zatrzymane traktowane są tylko te osoby, które po kontakcie z funkcjonariuszami „trafiły do strzeżonych lub otwartych ośrodków lub przekazane przez SG do domów otwartych prowadzonych przez fundacje i stowarzyszenia”. Oznacza to, że ta liczba nie obejmuje osób dotkniętych push-backami, czyli odesłanych z powrotem na granicę z Białorusią.
2548	51	W związku z tym nie wiemy, ile faktycznie osób próbowało przekroczyć granicę polsko-białoruską poza przejściami granicznymi. Było ich co najmniej 2777 (tyle osób SG zatrzymała i przekazała do ośrodków). Co najwyżej – 8099 (tyle dla całej wschodniej granicy podaje Frontex).
2548	53	Jest oczywiście szansa, że tych osób było więcej. Nie wszystkich bowiem funkcjonariusze mogli zauważyć. Pewne jest jednak, że liczba prób nielegalnych przekroczeń, podawana na stronie SG jako liczba obywateli, jest nieprawdziwa. Prawdziwe liczby osób, z którymi miała kontakt Straż Graniczna w ubiegłym roku na przejściu z Białorusią, jest znacznie mniej spektakularna. I słabiej nadaje się do poparcia lansowanej przez polityków rządzącej partii tezy, że na polsko-białoruskiej granicy mieliśmy do czynienia z niebezpiecznym szturmem cudzoziemców.
255	1	Emmanuel Macron: Morawiecki ingeruje w wybory we Francji
255	3	Prezydent Francji Emmnauel Macron oskarżył premiera Mateusza Morawieckiego o ingerencję w kampanię wyborczą we Francji. Odpowiedział też na krytykę polskich władz w sprawie kontaktów z prezydentem Rosji Władimirem Putinem. Ocenił ją jako "bezpodstawną" i "skandaliczną". Prezydent Francji w wywiadzie dla telewizji TF1 zarzucił polskiemu premierowi, że ten wielokrotnie spotykał się z jego główną konkurentką do fotela prezydenckiego Marine Le Pen. Jak stwierdził, spotkania te miały charakter wsparcia dla jej ambicji na francuskiej scenie politycznej. Te uwagi są zarówno bezpodstawne, jak i skandaliczne, ale mnie nie dziwią — mówił o krytyce jego rozmów telefonicznych z Władimirem Putinem w sprawie wojny w Ukrainie. — Ze zbrodniarzami się nie debatuje. Zbrodniarzy trzeba zwalczać. Negocjowalibyście z Hitlerem, ze Stalinem, z Pol Potem? — pytał Morawiecki. W pełni zakładam, że kilka lat temu w imieniu Francji stale rozmawiałem z prezydentem Rosji, aby uniknąć wojny i zbudować nową architekturę pokoju w Europie — bronił się Macron. Tłumaczył, że z Putinem rozmawia o uzyskaniu zawieszenia broni, humanitarnego rozejmu, tak jak robi to kanclerz Niemiec Olaf Scholz oraz inni europejscy przywódcy. — Myślę, że to mój obowiązek, bez samozadowolenia i bez naiwności – dodał w rozmowie z TF1. Wybory prezydenckie we Francji odbędą się w niedzielę 10 kwietnia. Dotychczasowe sondaże pokazują, że faworytami wejścia do II tury są Emmanuel Macron i Marine Le Pen. Urzędujący prezydent może liczyć na 25-27 proc. głosów, a jego konkurentka na 23-20 proc.
255	4	W II turze faworytem sondaży dalej jest Macron, ale jego przewaga nad Le Pen zaczęła topnieć. Jeszcze w połowie marca badania pokazywały, że może liczyć na ponad 60 proc. głosów. Obecnie poparcie dla niego spadło poniżej 55 proc.
255	5	Potencjalny elektorat Marine Le Pen rośnie – wynika z sondażu Kantar Public dla dziennika "Le Figaro". 38 proc. Francuzów nie wyklucza głosowania na Le Pen, a 39 proc. na Macrona. Ponad 20 proc. Francuzów nadal nie wie, na kogo oddać swój głos. Elektorat potencjalny nie jest jednak elektoratem twardym danego kandydata. Osoby takie mogą zagłosować w pewnych warunkach na daną osobę.
2550	1	Dr Bogusław Rogalski: Wizyta Macrona, Scholza, Draghi w Kijowie to cyniczny pijar szefów państw, które przez lata swoją polityką kolaborowania z Rosją wyhodowały i rozzuchwaliły Putina
2550	3	Za kulisami kanclerz Niemiec Olaf Scholz, prezydent Francji Emmanuel Macron i premier Włoch Mario Draghi naciskają na Ukrainę, by poszła na ustępstwa wobec Moskwy; chcą rozwiązania pokojowego, które dla Zachodu będzie najbardziej opłacalne.
2550	5	Dla prezydenta Ukrainy Wołodymyra Zełenskiego ich wizyta w Kijowie może okazać się wstępem do koszmaru – komentuje dziennik „Die Welt”. – Wizyta Macrona, Scholza, Draghi w Kijowie to cyniczny pijar szefów państw, które przez lata swoją polityką kolaborowania z Rosją wyhodowały i rozzuchwaliły Putina – tak skomentował wizytę europejskich polityków w Kijowie prezes Zjednoczenia Chrześcijańskich Rodzin, ekspert ds. międzynarodowych, dr Bogusław Rogalski. – Nasz kraj przekazał już ponad 2,4 mld euro różnego rodzaju pomocy, jest też europejskim liderem, jeśli chodzi o dostawy broni na front — wynika z majowego raportu Instytutu Gospodarki Światowej w Kilonii. Co istotne, w tej kwocie nie uwzględniono kosztów związanych z przyjęciem ponad 3 mln uchodźców. Polska jest również wiceliderem, jeśli chodzi o dostawy broni na Ukrainę. Więcej uzbrojenia wysyłają na front tylko Stany Zjednoczone (ok. 3 mld euro). Znad Wisły na Wschód trafił już wojskowy ekwipunek o wartości ok. 1,5 mld euro. Wizyta Macrona, Scholza, Draghi w Kijowie to de facto uparte dążenie do realizacji znanej z historii polityki appeasementu, tj. tak, jak w 1938 roku okrojono Czechosłowacje, tak dzisiaj Francja, Niemcy i Włochy chcą okroić Ukrainę z terytorium zajętego od 24 lutego przez wojska Putina. Sama wizyta jednak to element PR dla obywateli Francji, Niemiec i Włoch wskazujący na rzekome zaangażowanie ich władz w pomoc Ukrainie. Symbolem pomocy dla Ukrainy ze strony Niemiec jest słynne pięć tysięcy hełmów. Ta pomoc nadal nie wychodzi specjalnie poza hełmy, zużyte wyrzutnie rakiet z lat 80-tych XX wieku czy pojazdy produkowane w czasach zimnej wojny z głębokiego demobilu – mówi nam dr Bogusław Rogalski.
2550	9	    Dla ukraińskiego prezydenta wizyta ta była (…) przyjemna. Może to być (też jednak) raczej wstęp do koszmaru”
2550	11	– uważa Christoph B. Schiltz z „Die Welt”.
2550	13	    Europejska „trojka” (Scholz, Macron, Draghi) stanowi bowiem „trzon nowej koalicji +realpolityków+ w wojnie ukraińskiej. Opowiadają się za pragmatycznym, szybkim i – przynajmniej z perspektywy Zachodu – najbardziej opłacalnym rozwiązaniem pokojowym. Nie opowiadają się za to za sprawiedliwością, większym bezpieczeństwem w Europie, obroną wolności i podstawowych zasad prawa międzynarodowego”
2550	15	– ocenia publicysta.
2550	17	Zdaniem autora „wiele wskazuje na to”, że goście Zełenskiego „serwowali ukraińskiemu prezydentowi przyjemności, ale za zamkniętymi drzwiami namawiali go do rozpoczęcia w najbliższych miesiącach – po spodziewanym upadku Donbasu na wschodzie Ukrainy – negocjacji z Rosją i do pracy nad porozumieniem pokojowym”. Schiltz zwraca uwagę, że „Włochy już trzy tygodnie temu przedstawiły zarys planu pokojowego i zwiększają jego tempo”.
2551	1	Polska musi uratować Ukrainę przed losem żerowiska Rewolucji [OPINIA] 
2551	3	Nie wiadomo, czy Ukraina ma jakiekolwiek realne szanse na to, by wejść do Unii Europejskiej; wielu ekspertów wskazuje, że ze względu na interesy między innymi Niemiec i Francji nigdy do tego nie dojdzie. Pomimo tego Kijów okazuje się być gotowy do niszczenia elementów chrześcijańskiego porządku, byle tylko móc zachować unijną perspektywę. Jeżeli tak dalej pójdzie, nasi wschodni sąsiedzi mogą wkrótce przekształcić państwo w prawdziwe żerowisko dla światowej rewolucji. Polska powinna dołożyć starań, by do tego nie doszło.
2551	5	W 2011 roku Ukraina podpisała Konwencję Stambulską, dokument, który w teorii ma chronić osoby narażone na przemoc domową, a który w istocie stanowi rewolucyjny wytrych, wprowadzający do porządku prawnego retorykę środowisk LGBT. Mimo podpisania Konwencji Ukraińcy przez wiele lat nie zdecydowali się na to, by dokument ratyfikować; bez tego nie mógł wejść w życie. Wszystko w tej kwestii zmienił wybuch wojny. Według nieoficjalnych informacji podawanych przez ukraińskie media, bez ratyfikacji Konwencji Ukraina nie mogłaby uzyskać statusu kandydata do Unii Europejskiej. Prawdopodobnie to właśnie w nadziei na uzyskanie tego statusu prezydent Wołodymyr Zełeński w ubiegłym tygodniu złożył w Radzie Najwyższej projekt ratyfikacji Konwencji.
2551	7	W poniedziałek Rada Najwyższa dokonała ratyfikacji: „za” głosowało 259 deputowanych do ukraińskiego parlamentu, „przeciw” było zaledwie ośmiu. To pokazuje, że przyjęcie Konwencji Stambulskiej rzeczywiście było postrzegane jako warunek sine qua non uzyskania obietnicy przyznania Ukrainie statusu kandydata do Unii Europejskiej.
2551	9	Nie będę tu rozstrzygał, czy ukraińscy politycy rzeczywiście wierzą, że ich kraj rzeczywiście zostanie kiedyś przyjęty do UE, czy też raczej chcą tylko mamić taką perspektywą wyborców; pozostawiam też na boku kryjące się wyraźnie za pragnieniem przystąpienia do UE przekonanie, jakoby miało to jakąś moc „odstraszania” Rosji i tym samym zwiększania szans na przetrwanie ukraińskiej państwowości. Decyzje Ukraińców, motywowane strachem, mogą być nieracjonalne. Widać jednak, że jakieś siły zamierzają wykorzystać trwającą wojnę do tego, by pchnąć Ukrainę w kierunku antychrześcijańskiej Rewolucji. Być może sama Bruksela poleciła Kijowowi ratyfikację Konwencji. Jest też możliwe, że rząd w Kijowie, powiązany przecież z liberałami ze Stanów Zjednoczonych, postanowił wykorzystać chaos wojenny do przeprowadzenia tej zmiany bez wywoływania większego oporu społecznego.  
2551	11	Siły rewolucyjne działają w kwestii ukraińskiej nie tylko poprzez czołowych polityków, ale również przez różnorakie organizacje, nominalnie „oddolne”, a w istocie będące po prostu ulicznym ramieniem wielkich inżynierów społecznych. Przykład to wydarzenie, które zaplanowane zostało… w Warszawie. 25 czerwca ulicami polskiej stolicy ma przejść homoseksualna parada skupiająca zarówno Polaków, jak i Ukraińców. Rzecz nosi nazwę „Warsaw & Kiyv Pride marching for peace”. Ta „parada gejowskiej dumy” odbywa się w Polsce, bo, jak tłumaczą organizatorzy, w związku z wojną nie może odbyć się w Kijowie „w tradycyjnym formacie”. Dlatego tęczowe środowiska zamierzają maszerować właśnie w Warszawie – na rzecz „pokoju”, który rozumieją jak swoboda ekspresji seksualnej w duchu ideologii LGBT.
2551	13	Rewolucja napotyka wszakże opór. Niemal nie było go w ukraińskim parlamencie, gdzie Konwencję Stambulską przyjęto przytłaczającą większością głosów. Homoseksualna polsko-ukraińska parada w Warszawie nie wszystkim się jednak podoba. Przeciwko jej organizacji zaprotestował na przykład ukraiński ruch „Wszyscy razem”, który walczy z promocją mordowania dzieci nienarodzonych oraz ideologią LGBT. Ruch ten wystosował apel do prezydenta Andrzeja Dudy, prosząc go o powstrzymanie parady; jak wskazano, Polska nie po to ugościła uchodźców wojennych z Ukrainy, by jakaś część z nich występowała teraz wraz z polskim aktywem rewolucyjnym na rzecz obalenia obowiązującego w Rzeczypospolitej porządku konstytucyjnego.
2551	15	A przecież tym jest właśnie promowanie ideologii LGBT wymierzonej w rodzinę, która stanowi absolutny fundament bytu narodowego i tym samym również fundament trwania państwa. W swoim apelu ruch „Wszyscy razem” zwrócił też uwagę, że ideologia LGBT ma w istocie wspólne korzenie intelektualne i duchowe z rosyjskim komunizmem. Dziś rzadko się o tym pamięta, ale to jak najszczersza prawda: środowiska LGBT są przecież tylko jednym z elementów całej ofensywy ideologów nowego marksizmu. Tak jak dawny marksizm wykorzystywał robotników do niszczenia cywilizacji chrześcijańskiej, tak jego współczesna odsłona sięga po tzw. „mniejszości seksualne” i inne grupy, dążąc wszelako do tego samego: gruntownej przebudowy świata tak, by zapanował w społeczeństwach ateistyczny, totalitarny reżim.
2551	17	Zarówno przyjęcie Konwencji Stambulskiej jak i warszawska polsko-ukraińska parada homoseksualna to tylko dwa przykłady na to, jak globalistyczna Rewolucja próbuje przemodelować Ukrainę. O planach kreatorów nowego światowego porządku względem Ukrainy pisaliśmy już w PCh24.pl wielokrotnie; jeszcze przed wojną Ukraina była przez wielu postrzegana jako doskonałe pole dla eksperymentów inżynierii społecznej, czego dowodem jest na przykład niezwykle rozpowszechniony w tym kraju handel dziećmi, prowadzony między innymi na potrzeby homoseksualnych dewiantów z całego Zachodu.
2551	19	Po wojnie, gdy zaistnieje konieczność odbudowy Ukrainy, światowa rewolucja nie zechce pozwolić, by kraj powstał z ruin bazując na swojej chrześcijańskiej historii i tożsamości. Lewica zrobi wszystko, by nowa Ukraina stała się państwem realizującym w najdrobniejszych szczegółach jej plany. Angażując się w pomoc Ukraińcom i ewentualne wsparcie jej odbudowy po wojnie, Polska musi zwrócić na to uwagę i realizować swoją wielowiekową misję niesienia na wschód Europy katolickiego chrześcijaństwa. Obyśmy, w związku z zacieśnianiem z Brukselą współpracy przez obecny rząd, nie stanęli nigdy po drugiej stronie, stając się dla Ukrainy już nie apostołami Chrystusa, ale wysłannikami antychrześcijańskiej rewolucji. 2552	1	Ukraiński nacjonalizm rozprzestrzenia się w Polsce w zastraszającym tempie. Wkrótce będziemy błagać o przebaczenie za Wołyń.
2552	3	Sprawa ukraińskich nacjonalistów w Polsce nabiera tempa. Problem uchodźców z Ukrainy jest dotkliwy w całej Europie, ale przede wszystkim w Polsce, zarówno ze względu na relacje historyczne, jak i geografię.
2552	5	Zaczęło się od umieszczania flag ukraińskich na instytucjach państwowych (zarówno razem z polską, jak i zamiast niej), na centralnych placach, a nawet na pomnikach i cmentarzach. Biegających i krzyczących agresywnych uchodźców ukraińskich, a także tłumy „sympatyków” lub tych, którzy po prostu chcą krzyczeć z byle powodu, można teraz spotkać niemal na całym świecie. Kwestia ukraińska jest obecnie tak nudna dla dotkniętych kryzysem ekonomicznym obywateli Europy, że starcia, bójki, a czasem zabójstwa rodzimych obywateli i tzw. uchodźców ukraińskich są na porządku dziennym.
2552	7	My też nie jesteśmy okrutni i rozumiemy, że można i trzeba pomagać bliźnim w potrzebie. Należy pomagać ludziom starszym, kobietom i dzieciom uciekającym przed okrucieństwami wojny. Ale jeśli Polska jest opanowana przez agresywnych nacjonalistycznych rusofobów, którzy zamiast budować pokojowe życie na naszej ziemi, prowadzą agresywne akcje i wystąpienia oraz w brzydki sposób traktują Polaków i nasze tradycje tylko dlatego, że mogą mieć inne poglądy – to jest to powód do refleksji.
2552	9	Nacjonalizm ukraiński, jeśli sięgnąć głębiej w historię, zawsze był punktem zbieżnym między interesami Polski a Ukrainy. Jest to skrajny nazizm w swoich najgorszych przejawach, który nie toleruje ustępstw i rozwiązań dyplomatycznych. Nacjonalizm ukraiński od czasów przed mordercą Stepanem Banderą, głosił nietolerancję wobec Polaków, niemożność ustępstw i agresywne, wręcz mordercze i oparte na terrorze rozwiązywanie wszystkich problemów. Naród ukraiński, zgodnie ze wszystkimi kanonami nacjonalizmu ukraińskiego, jest narodem wybranym, co ma zbieżne cechy z niemieckim nazizmem hitlerowskim. A propos, wczoraj 20.06.2022 r. Ukraińska Cerkiew Prawosławna kanonizowała mordercę tysięcy Polaków, Stepana Banderę. A więc teraz ideologiczny inspirator ukraińskiego nacjonalizmu jest święty! (Duda by uklęknął)
2552	11	Z czasem wiele idei nazistowskich w Europie stopniowo zanikło, ulegając idei zdrowego rozsądku, tylko nie nacjonalizm ukraiński. Do dziś nasi wschodni sąsiedzi święcie wierzą w swoje wybraństwo, w brak wartości życia ludzkiego, w jedną wartość – ozpowszechnienie nacjonalizmu ukraińskiego na świecie, a przede wszystkim w Polsce, którą mimo pomocy, Ukraińcy zawsze uważali za wroga.
2552	13	A biorąc pod uwagę lojalną postawę naszego rządu wobec uchodźców z Ukrainy – na propagandę banderowską, a następnie na wprowadzanie ideologii banderowskiej nie trzeba długo czekać. Proces zmiany historii został już rozpoczęty, Polacy według PiS muszą być bardziej lojalni i tolerancyjni, muszą porzucić pamięć historyczną i prosić Ukraińców o wybaczenie za Wołyń! A także do wymazania tej karty z historii naszego kraju.
2552	15	Jeśli tak dalej pójdzie, to nasz rząd, aby zadowolić Stany Zjednoczone, Wielką Brytanię czy kogokolwiek innego, sprzeda Polskę Ukrainie i zniszczy naszą państwowość i naszą ideę narodową. A zatem – czas działać!
2553	1	Jerzy Kwaśniewski: Koniec Polski i Unii, jakie znamy? 
2553	3	Przewodnicząca Komisji Europejskiej Ursula von der Leyen ogłosiła w Warszawie zatwierdzenie polskiego Krajowego Planu Odbudowy (KPO). Polityk podkreśliła, że unijne pieniądze nie popłyną do Polski, jeżeli ta nie będzie wzorowo realizować uzgodnionych „Kamieni Milowych”. Czekają nas nowe podatki od pojazdów spalinowych, opłaty za korzystanie z dróg ekspresowych czy oskładkowanie umów cywilnoprawnych. Unia układa nam także kształt Sądu Najwyższego, żądając ponownego rozpatrzenia wszystkich spraw Izby Dyscyplinarnej – nawet tych w oczywisty sposób „niepolitycznych”, jak kradzieże czy naruszenie nietykalności cielesnej przez sędziów. UE dyktuje Polsce nawet to, w jaki sposób ma zmienić regulamin Sejmu.
2553	5	Jednak wraz ze wzmagającym się naciskiem Brukseli na państwa członkowskie UE rośnie opór europejskich narodów wobec centralizacji zarządzania Unią i ręcznego sterowania gospodarką, a nawet kulturą państw narodowych. Eksperci Ordo Iuris natychmiast przystąpili do ujawnia działań unijnych biurokratów. Kolejne analizy, wystąpienia i artykuły wzmagają opór społeczny i tworzą presję, która daje rządowi zaplecze do sprzeciwu wobec dyktatu Komisji Europejskiej.
2553	7	Opór jest tym bardziej konieczny, że „Kamienie Milowe” wprost zobowiązują Polskę do wdrażania polityki gender w kulturze, sztuce, telewizji, teatrze. Zaś Parlament Europejski twierdzi, że każdy obszar „Kamieni Milowych” ma uwzględniać „budżetowanie genderowe”. To chyba oczywiste, że plan odbudowy Europy staje się na naszych oczach planem ideologicznej kolonizacji opornych państw.
2553	9	Pieniądze z Funduszu Odbudowy nadal będą więc wykorzystywane do wywierania na Polsce presji w celu przekazania organom UE uprawnień w nowych obszarach, centralizacji gospodarki czy wdrażania ideologicznych programów w miejscach pracy, szkołach, sztuce, kulturze. Komisja Europejska jest w pełni świadoma, że napięty do granic budżet Polski – zaangażowanej w pomoc Ukrainie i uchodźcom – nie przetrwa odmowy wypłaty środków KPO. Szantaż staje się zwyczajną metodą kontaktu Brukseli z Warszawą.
2553	11	Jednocześnie Unia przystępuje do realizacji projektu formalnej przebudowy UE w federację ograniczającą głos pojedynczych państw. Zwiększeniu kompetencji organów UE służy „Konferencja o Przyszłości Europy” (CoFoE), która stwarzając pozory społecznych konsultacji ma przekonać, że sami Europejczycy – w tym Polacy – chcą wzrostu znaczenia Komisji Europejskiej, Parlamentu Europejskiego a nawet powołania wspólnych ponadnarodowych list wyborczych.
2553	13	Reagując na poważne zagrożenie dla suwerenności Polski, przygotowujemy prawny komentarz do treści „Kamieni Milowych” i całego KPO. W ten sposób wzmacniamy opór społeczny wobec próby przejęcia kontroli nad polityką wewnętrzną państw członkowskich przez niewybieralne organy UE.
2553	15	Pracujemy też nad obszernym raportem dotyczącym zaleceń „Konferencji o Przyszłości Europy”. Pokażemy w nim, że zamiast federalizacji Unii i marginalizacji rządów narodowych, reforma wspólnoty powinna zmierzać w kierunku wzmocnienia pozycji państw narodowych. Aby ośmielić polskich polityków i wyposażyć ich w najlepsze argumenty służące obronie interesów narodowych, przekażemy dokument eurodeputowanym oraz zorganizujemy w Brukseli międzynarodową debatę poświęconą temu ważnemu problemowi.
2553	17	Nadal monitorujemy prace Parlamentu Europejskiego i Komisji Europejskiej, by móc szybko reagować na każde zagrożenie dla polskich interesów. Kontynuujemy również postępowania przed Trybunałem Sprawiedliwości Unii Europejskiej, w których walczymy o unieważnienie dwóch rezolucji, naruszających dobre imię naszej Ojczyzny oraz samego Instytutu Ordo Iuris.
2553	19	Tylko nasi eksperci mają dosyć wiedzy, doświadczenia i niezależności, by merytorycznie i rzetelnie przeciwstawić się szkodliwemu dyktatowi Komisji Europejskiej. Wprowadzenie naszych argumentów do debaty publicznej zapewni skuteczny nacisk i wsparcie dla rządu, który musi prowadzić negocjacje z Brukselą.
2553	21	Jeśli dziś zdecydowanie nie przeciwstawimy się budowie scentralizowanego i opartego na ideologicznych założeniach superpaństwa europejskiego, niedługo nastąpi koniec Polski i Unii, jakie znamy. W ich miejsce narodzi się scentralizowany moloch polityczny, napędzany radykalnymi ideologiami i gospodarczymi utopiami.  
2554	1	 Jan Wudkowski: Polsko, inspiruj! Cywilizacyjne elementy reform dla Ukrainy 
2554	3	Koniec działań zbrojnych przeciwko Ukrainie nie będzie oznaczać wygaśnięcia konfliktu z Rosją. Historiozof Feliks Koneczny opisał rywalizację różnych zasad cywilizacyjnych w Europie Wschodniej. Ta unikatowa analiza sprzed paru dekad może wciąż pomóc w zrozumieniu ideologicznych motywów rosyjskiej napaści, jak również stanowić inspirację przy opracowaniu powojennego modelu rozwoju dla Ukrainy. Przy otwartym na oścież okienku historii chciałbym przybliżyć czytelnikowi perspektywę Konecznego. Zaprezentuję elementy reform, które mogłyby utrwalić zwrot Ukrainy ku Zachodowi.
2554	7	Ułożenie nowych relacji z Rosją przez UE i kraje anglosaskie, jak również faza odbudowy Ukrainy, do której, póki co, daleko, będą obejmowały kompleks wymiarów: polityczny, militarny, ekonomiczny. W komentarzu skupię się na odwołaniach do specyfiki kulturowej i religijnej, którą w genialny sposób odczytał prof. Koneczny dla wschodu Europy.
2554	11	Polska debata publiczna nad powojennymi stosunkami Kijów-Warszawa, (przykładowo wzbudzający emocje artykuł Marka Budzisza o możliwości federacji dwóch państw w dalszej przyszłości), koncentruje się na retoryce układu sił w Europie, który określają zasoby militarne, terytorialne i ekonomiczne. Dopełnieniem dyskusji są, według mnie, fundamenty cywilizacyjno-kulturowe. Jak udowadniał prof. Koneczny, mają one olbrzymie znaczenie. Postaram się uargumentować – podając teoretyczne tło w czterech krótkich częściach – że do trwałego pokoju w Europie Wschodniej miałyby się przyczynić trwające lata zmiany mentalno-kulturowe. Strategia wprowadzenia reform cywilizacyjnych mogłaby być również podstawą do powojennej współpracy pomiędzy Ukrainą i Polską.
2554	15	Spuścizna Konecznego
2554	19	Wywodzący się z Krakowa historyk stworzył przez kilkadziesiąt lat pracy oryginalną naukę porównawczą o cywilizacjach, ku czemu ważnym krokiem była jego habilitacja z dziejów Europy Wschodniej (w 1920 roku). Wkład polskiego wykładowcy akademickiego różni się od wizji Samuela Huntingtona czy tego, jak sami rosyjscy myśliciele widzą swoją euroazjatycką czy pansłowiańską rolę cywilizacyjną (Jabłoński, 2014).
2554	23	Koneczny definiował cywilizację jako „metodę organizacji życia społecznego”. Obejmuje ona m.in. zasady etyczne, system prawny, podział władzy, stosunki ekonomiczne. Cywilizacja oddziałuje na treść i głębię kultury. Z kolei forma kultury – styl architektoniczny, folklor, kulinaria, czy używany alfabet, nie przeważają o przynależności cywilizacyjnej.
2554	27	Uczony wskazywał na rywalizację ze sobą kilku cywilizacji w Europie, przede wszystkim turańskiej, bizantyjskiej i łacińskiej. Był popularyzatorem wielkości i etycznego prymatu tej ostatniej, zachodnioeuropejskiej, która – czerpiąc z greckiej filozofii, prawa rzymskiego i chrześcijańskiej etyki – jest, według Konecznego, długowiekowym owocem działalności Kościoła katolickiego.
2554	31	Różne wpływy cywilizacyjne w „ruskim mirze”
2554	35	Prof. Koneczny określił dominującą metodę organizacji życia społecznego w Rosji mianem cywilizacji turańskiej. Nazwa pochodzi od perskiego słowa „turan”, którym określano region Azji Środkowej – Wielki Step. Zasadniczymi cechami archetypu cywilizacji turańskiej są m.in. militaryzm organizacji społecznej oraz państwowość oparta na prawie prywatnym, co można rozumieć, iż publiczne instytucje, a w zasadzie także społeczeństwo, są traktowane jako swoista własność władcy absolutnego, np. chana czy cara. Konstatacje Konecznego pomagają wytłumaczyć, na przykład, praktykę polityki zagranicznej Rosji, której celem, w kontrze do państw Zachodu, nie musi być interes narodowy.
2554	39	Historyk uzasadniał, że nad Wołgą ścierają się od wieków konkurujące ze sobą wpływy ideowe. Imperium rosyjskie pozostaje jednak obcym biegunem cywilizacyjnym wobec Zachodu. Jego kościec okazał się trwalszy niż m.in. ideologia komunizmu.
2554	43	Wywodzący się z Krakowa naukowiec konsekwentnie podkreślał, że między Rusinami a Ruskimi istnieją różnice cywilizacyjne. Ruś Kijowska, Hetmanat Kozacki czy współczesna Ukraina to przykłady, gdzie uwypuklała się odmienna od rosyjskiej mentalność, a więc i metoda organizacji życia społecznego. Zdecydowana i niezwykle solidarna reakcja Ukraińców na agresję sąsiada w 2022 roku, pokazuje, że koncepcja „ruskiego miru” (de facto doktryna imperialna) abstrahuje od twardych realiów cywilizacyjnych regionu.
2554	47	Znaczenie wymiaru moralno-religijnego dla przyszłości Ukrainy
2554	51	„Odradzają się społeczeństwa wschodnie w ogóle tylko przez religię” – doszedł do wniosku badacz historii dziejów tej części Europy (Koneczny, s. 275). Naukowiec zauważył, że nigdy społeczeństwa wschodnie nie podniosły się z moralnego upadku inaczej, jak dokonawszy wpierw reformy swej organizacji religijnej.
2554	55	Na Ukrainie następują tektoniczne zmiany w strukturze prawosławia, choć trudno jeszcze przewidywać, jakie przyniosą one skutki doktrynalne i społeczne. Do niedawna obowiązywał tam podział na trzy Kościoły prawosławne (w tym jeden „promoskiewski”), do których należy większość chrześcijan w kraju. W przełomowym 2019 roku dwie instytucje kościelne połączyły się, tworząc zjednoczony Prawosławny Kościół Ukrainy (PKU). Sytuacja w trakcie wojny dramatycznie przyspieszyła. Setki wspólnot (parafii) i tysiące wiernych opuszcza struktury uznające zwierzchność patriarchatu moskiewskiego przechodząc do PKU. Proces jest złożony (Górny, 2022) i napotyka także na opór ze strony duchownych wiernych Moskwie, jak i agentów wpływu Kremla.
2554	57	Duchowieństwo na Ukrainie, wraz ze zrywaniem więzów z Moskwą, powinno uzyskać większą autonomię od władzy świeckiej. Taka autonomia jest charakterystyczna dla cywilizacji łacińskiej, a niemożliwa w turańskiej (zjawisku można przypisać uzasadnienie w Objawieniu – duchowni muszą być przede wszystkim wierni prawu Bożemu).
2554	61	Czy Polska mogłaby przyczynić się, zgodnie z wytycznymi Konecznego, do wsparcis przemian moralno-religijnych u naszego sąsiada? Wydaje się, że przyjazd milionów uchodźców do naszego kraju już chwycił za serca Ukraińców i skłania do głębszej refleksji nad źródłem tegoż fenomenu. Poza obszarem cywilizacji łacińskiej ciężko uświadczyć takiej skali solidarności zwykłych ludzi, w tym parafii.
2554	65	Polska posiada atuty, które mogłaby zaoferować sąsiadowi, jeżeli chodzi o chrześcijańską etykę. (A to pomimo kryzysu wiary i wartości, który pęcznieje również w naszym kraju). Skupię się na przykładzie ochrony życia poczętego. Ten wymiar, choćby z uwagi na demografię (populacja Ukrainy zmniejszyła się po rozpadzie ZSRR o kilkanaście milionów) lub konsekwencje psychiczne dla matek i ojców (tzw. syndrom postaborcyjny), powinien mieć fundamentalne znaczenie dla ukraińskich elit. Zmiany w polskim prawodawstwie, aby chronić życie poczęte oraz organiczny ruch pro-life w naszym kraju – najsilniejszy w Europie, mogą stanowić dla Ukraińców i tamtejszego duchowieństwa autentyczny wzór do naśladowania (chociaż utrzymanie w polskich przepisach dopuszczalności aborcji w przypadku ciąży z gwałtu, zemściło się w czasach zawieruchy wojennej).
2554	69	Przyjęta objętość artykułu pozwoliła, aby tylko zaciekawić czytelnika, jak religia i etyka zasadniczo wpływają na cywilizację. Dalsze przemyślenia, prf.. dr. Ewy Kurek bądź Roberta Tekieli, vide załączone pozycje w bibliografii dla zainteresowanych, pokazują, że osobliwe postrzeganie Boga i zagadnień teologicznych w rosyjskim prawosławiu przyczyniają się do utrwalenia mentalności „gromadnej”, jak ją określił Koneczny (w kontrze do katolickiego personalizmu).
2554	73	Europeizacja Rosji przez Ukrainę?
2554	77	W tej części komentarza pragnę omówić krótko tezę, podpierając ją cytatami z dzieła Konecznego „Dzieje Rosji”, że szczególne oddziaływanie cywilizacyjne na rosyjskie imperium posiada Ruś Kijowska. Z kolei Ukraina pozostaje uwrażliwiona na polskie i zachodnie idee. Teza o ideologicznym pośredniku do zeuropeizowania Rosji zdaje się fundamentalnie ważna do rozważenia. Dużo wskazuje, że jeszcze większym wyzwaniem od korzystnego bądź przynajmniej akceptowalnego rozstrzygnięcia militarnego wojny dla społeczeństwa ukraińskiego, stanie się kwestia obronienia pokoju po jej zakończeniu.
2554	81	Jeżeli Ukraina, pomimo wielkich trudności swego położenia, wypracowałaby atrakcyjny model cywilizacyjny w fazie odbudowy, to kremlowskie elity będą przyglądały się z wielką uwagą poczynaniom Kijowa – „matki wszystkich ruskich miast”. Wynika to stąd, że władza silnego, czytaj również imperialnego samodzierżcy, to metoda cywilizacyjna, która może być skuteczna przy dużych zasobach własnych. Nie sprawdza się jednak sama w sobie, kiedy w Rosji potrzeba znaleźć sposób na odnowę moralną, poprawę demografii i rozwiązanie materialnych problemów zwykłych rodzinrof.of. Koneczny odnotował, że Rosjanie mieli przy różnych okazjach spore kłopoty, żeby zrozumieć zagraniczną myśl: Pojęcia zachodnioeuropejskie, czerpane bez pośrednictwa Rusi południowej, a choćby Polski, wprawiały w zawrót i wywoływały dezorganizację (Koneczny, s. 249). Obecnie, w czasach wielkiego kryzysu kultury świata transatlantyckiego, wytłumaczenie korzyści, które oferują zasady „zgniłego Zachodu” stanowi szczególne wyzwanie. Zdaje się, że predestynowanym tłumaczem, żeby pokazać jakie dobro wypływa z podstaw cywilizacji łacińskiej, winny być dla Rosji właśnie ukraińskie elity.
2554	85	Odrodzenie kulturalne w cywilizacji turańskiej mogło wyjść skutecznie tylko z tego samego źródła, z którego wytrysło dawniej: z Rusi południowej. (...) Bezpośrednie wpływy polskie były wykluczone z powodów religijnych, a zresztą przepaść kulturowa była nazbyt wielka (Koneczny, s. 151). Oczywiście sytuacja społeczna, do której odwołał się Koneczny analizując stosunki w połowie XVII wieku, będzie pod istotnymi względami różna od współczesnej. Zeświecczona Rosja XXI wieku, chełpiąca się spuścizną ZSRR, stara się pogardzać Ukraińcami, traktując ich kulturę jako niższą. Natomiast wciąż należy poszukiwać klucza do zeuropeizowania rosyjskiej duszy, co nieodzownie wiąże się z odkłamywaniem narracji fałszu, którą dekonspirują choćby fakty na froncie i bohaterska postawa ukraińskich żołnierzy. Praca na polu historycznym, religijno-etycznym, rozwijanie kultury ukraińskiej, (co powinno być wspierane także wśród uchodźców), ma tutaj ważne znaczenie w dłużej perspektywie.
2554	89	Potrzeba wysiłku organizacyjno-intelektualnego
2554	93	Na skutek inwazji militarnej zaistniał niespotykany od wieków potencjał do cywilizacyjnych przemian na Ukrainie. Kijów pokazał, że ma autosterowne elity (wcześniejsze wytępione były m.in. na skutek czystek komunistycznych), które swoim postępowaniem budzą respekt na większości salonów świata. Nad Dnieprem następuje też przyspieszony odwrót od rosyjskiej kultury, wytwarzając próżnię ideologiczną. W cementującym się ideowo narodzie ukraińskim zostały rozpalone duże oczekiwania, energia i duch poświecenia.
2554	97	Istnieje sprzyjająca atmosfera do podjęcia szerokich rozmów o okresie powojennym, ponieważ rządy i instytucje naszych krajów zyskały świadomość swoistej jedności w wymiarze architektury bezpieczeństwa regionu. Ukrainie przyznano status kandydata do UE, także procesy integracyjne należałoby rozpatrywać w szerszym, europejskim zakresie.
2554	101	Jeżeli ukraińskie elity zgodziłyby się, że przyjęcie elementów cywilizacji łacińskiej służy dobru ich narodu, i te zasady weszłyby do myślenia strategicznego, będzie to stanowić dużo trwalszą podstawę do współpracy w obszarze tzw. Międzymorza, niż demokratycznie zmieniający się politycy czy piękne gesty decydentów, jak decyzja mera Lwowa o odsłonięciu kamiennych lwów na Cmentarzu Orląt.
2554	105	Polska mogłaby zaangażować się w promocję rozumienia cywilizacji wedle Konecznego za granicą, czerpiąc z talentów naszych świetnych historyków (ku czemu można by powołać jakiś specjalny zespół). Działalność zagraniczną należałoby poprzedzić kontaktami z Ukraińcami, wsłuchując się otwarcie w ich głos na wiele spraw, a także w przemyślenia naukowców, którzy konstruktywnie polemizują z Konecznym.
2554	109	Szczęśliwie, prace historyka zostały już przetłumaczone na angielski, natomiast wyzwaniem pozostaje dotarcie z jego przesłaniem do opinii publicznej w krajach anglosaskich i w Unii Europejskiej, w tym w obszarze Trójmorza. Pozwoliłoby to pokazać międzynarodowej opinii publicznej możliwe elementy budowy pokoju w naszej części kontynentu.
2554	113	Postulowana w komentarzu promocja dorobku naukowego Konecznego, jak również inspirowanie się nią przy dyskusjach nad powojennym modelem rozwoju Ukrainy, wydają się bardzo dużym zadaniem (dopominającym się także prób wewnętrznych reform w naszym kraju, jeżeli Polacy mają być autentycznymi głosicielami tychże idei).
2554	117	Jednakże sytuacja zewnętrzna, czyli widmo III wojny światowej, może sprzyjać, aby decydenci Zachodu nie przeszkadzali w ideowym kształtowaniu ładu Międzymorza przez ludzi regionu. Nie ma tutaj pewności, zważając na ujawniające się różnice interesów i silne oddziaływanie różnych ideologii na polityków, jest natomiast opatrznościowa szansa.
2554	121	Pragnę pozostawić czytelnika z pytaniem: czy Polska może zdezerterować ze swojej zakurzonej misji cywilizacyjnej na Wschodzie? Uważam, że niepodjęcie starań nad europeizacją Rosji to nie tylko małoduszność, ale i wielkie ryzyko. Federacja Rosyjska, jak to argumentuje wielu ekspertów, za ileś lat będzie przeć do kolejnego, jeszcze większego konfliktu, widząc w Polsce zwornik układu sił w regionie. „Łacinizacja” Ukrainy, nawiązując do wytycznych Konecznego, może stanowić kluczowy etap w zapewnieniu cywilizacyjnego pokoju w naszej części kontynentu, co będzie promieniować dalej na wschód.
2554	125	Swój komentarz pragnę zakończyć odwołując się do perspektywy religijnej. Rozumiał ją dobrze i potrafił z niej wyciągnąć wnioski w okresie zimnej wojny Jan Paweł II. Chrześcijanie, umocnieni przez dokonany w marcu akt poświęcenia Rosji i Ukrainy Niepokalanemu Sercu Maryi, powinni trwać w niewzruszonej nadziei, że w walce o dobro i prawdę nie pozostają sami.
2555	1	Macron, Scholz, Draghi i Iohannis z wizytą (międzynarodową wycieczką) na Ukrainie. Nie ma to jak kolejny dzień w teatrze.
2555	3	Prezydent Ukrainy Wołodymyr Zełenski spotkał się w czwartek (16-06-2022 roku) w Kijowie z prezydentem Francji Emmanuelem Macronem, kanclerzem Niemiec Olafem Scholzem, premierem Włoch Mario Draghim i prezydentem Rumunii Klausem Iohannisem. Oficjalnie to międzynarodowe spotkanie było wyrazem solidarności europejskich przywódców z Ukrainą i narodem Ukraińskim.
2555	5	Drodzy Czytelnicy, ten wymowny obraz Emmanuela Macrona całującego papieża jest bardzo mocnym obrazem, wywołującym dreszcz, ponieważ na myśl przychodzi szept szatana do ucha jego ofiary, zanim ją „ugryzie i pożre”. Mam dokładnie takie samo odczucie, gdy patrzę na Macrona, który z takim „złym uśmiechem” przysuwa się do twarzy prezydenta Ukrainy Zełenskiego, a Zełenski wygląda, jak gdyby to bardzo mu się podobało.
2555	7	„Zabawna rzecz” w tej wojnie na Ukrainie, otóż wydaje się ona być bardzo przyjazna dla „zwiedzających”, jest to z pewnością bezprecedensowa sytuacja w całej historii jaką znamy. Spójrzcie, Bono i U2 mogą przychodzić i koncertować, gdy spadają bomby, Nancy Pelosi i jej sługusy mogą przychodzić i odchodzić, jak im się podoba, podobnie jest z wieloma „gwiazdami i gwiazdeczkami współczesnych czasów”.
2555	9	A teraz Emmanuel Macron (między innymi aby podbić swoje notowania) kręci się tak, jakby był właścicielem całej Ukrainy. Nie zrozumcie mnie źle, ponieważ ludzie na Ukrainie giną i mamy do czynienia z wielką tragedią, ogromnym cierpieniem i w zasadzie nie wiemy co czeka nas w przyszłości i do jakiej ewentualnej eskalacji może jeszcze dojść, ALE te „międzynarodowe wycieczki Vip’ów” do kraju objętego wojną i ta ich „nietykalność”, ta „wszechobecna zabawa”, to jest zaiste bardzo dziwne. Ach… Nie ma to jak kolejny dzień w teatrze, nie sądzicie?
2555	11	    „Macron, Scholz i Draghi, reprezentujący trzy największe gospodarki Europy, pojechali razem do Kijowa specjalnym nocnym pociągiem dostarczonym przez ukraińskie władze. Prezydent Klaus Iohannis z Rumunii – która graniczy z Ukrainą i była kluczowym miejscem docelowym dla uchodźców – przybył osobnym pociągiem.
2555	13	    Spotkanie z Zełenskim ma dużą wagę symboliczną, biorąc pod uwagę, że mocarstwa zachodnioeuropejskie spotykają się z krytyką za niedostarczenie Ukrainie broni, o którą prosił Kijów.”
2555	15	    Donosi Times of Israel.
2555	17	Kolejną rzeczą godną uwagi jest fakt, że Emmanuel Macron w odpowiedzi na pytanie o jego wcześniejsze uwagi, że Rosji nie wolno upokarzać, powiedział: „Francja jest obok Ukrainy od pierwszego dnia”. Wizyta „międzynarodowa wycieczka” nastąpiła, gdy siły rosyjskie coraz wyraźniej naciskają na ofensywę we wschodnim Donbasie, powoli, ale systematycznie zdobywając przewagę nad źle obsadzonymi i uzbrojonymi siłami ukraińskimi.
2555	19	Nie upłynęło jednak wiele godzin od zakończenia wizyty tu dzież „międzynarodowej wycieczki” Macrona i jego kompanów, na Ukrainie, a w mediach zaczęły się pojawiać informacje mówiące o tym, że prawdziwym celem wizyty było nakłonienie Ukrainy do poddania się i oddania Rosji tego czego żądała ona od samego początku. Różnica jednak jest taka, że na początku wystarczyło oddać i tak już stracony Krym i tak zwane zbuntowane republiki.
2555	21	Dziś natomiast trzeba oddać Krym, te tak zwane zbuntowane republiki, znaczą część wschodniej i południowej Ukrainy, tak, że Ukraina straci dostęp do morza a to z kolei doprowadzi do upadku tego kraju. No i oczywiście nie zapominajmy o tysiącach niewinnych ofiar, to jest kobiet, matek, żon, ojców, mężczyzn i dzieci. I powstaje zasadnicze pytanie: „czy warto było wojować z Rosją, jeżeli od samego początku Niemcy i Francja były po stronie Putina?”
2555	23	Ukraina tej wojny nie mogła wygrać i jej nie wygra. A jeżeli nie można walczyć jak lew należy walczyć jak lis. Niestety Ukraina uległa licznym podszeptom i poszła na tę wojnę, doprowadzając cały kraj do ruiny i tracąc znacznie więcej aniżeli mogła zyskać. Przypominam raz jeszcze słowa Jana Pawła II: „na wojnie nie ma zwycięzców i zwyciężonych, są jedynie zabici ludzie”. Ponawiam również apel do polskich rządzących, otóż Polska pierwsza do pomagania ale ostatnia do wchodzenia w wojnę!
2557	1	Znowu szczerzą kły
2557	3	Koniec historii? Bo przecież wszystko jest już ustalone, świat podzielony na strefy wpływu i nic nie może tego zmienić? To sposób myślenia Fukuyamy z 1992 r. I niestety popularny. Wcześniej było podobnie. Może warto „rzucić okiem“ chociaż na ostatnie 100 lat?
2557	5	To, że biały człowiek „cywilizował“ „dzikich“ a „przy okazji“ eksploatował w zupełnie niecywilizowany sposób, zarabiał wydawało się oczywiste i niezmienne. Większość „oświeconych“ z zachwytem taplała się w nieograniczonym i bezmyślnym sybarytyzmie.
2557	7	Niemcy od wielu lat współpracowały z Rosją i wszyscy — poza Polakami — byli zadowoleni. Taki wielki sukces — podzielić między siebie ogromny, ludny kraj, który dla każdego z nich był niebezpieczną konkurencją z tą swoją nikomu — poza Polakami — niepotrzebną wolnością. I dla Niemców i Rosjan najważniejszy jest „porządek“ czyli jeden władca który decyduje o wszystkim — w tym o cudzym życiu. Czasem tylko biorąc pod uwagę opinie „oświeconych“. Kto z „cywilizowanych“ Europejczyków mógłby zgodzić się na wolny wybór króla. Przecież słynny Volter jako „profesor Bourdillon” już w 1767 r. pisał w „Pismach przeciw Polakom” że Polska to „chory człowiek Europy“.
2557	9	Co ciekawe, materiały do tekstu Wolter otrzymał od ambasadora rosyjskiego w Hadze Aleksandra Woroncowa, pieniądze też. Ze swojej kiesy dołożył się i król pruski. Ktoś kiedyś powiedział, że prostytucja to nie jest zawód, ale charakter i mam nieodparte wrażenie że miał rację.
2557	11	Wiadomo że Francja to przecież Liberté, Égalité i Fraternité znaczy Wolność, Równość Braterstwo. Ale bez przesady. Niewolników w koloniach to już nie dotyczyło i, oczywiście ciągle nieposłusznych i zacofanych w katolicyzmie Polaków. Niech więc Niemcy i car wezmą na siebie ten „ciężar“ cywilizowania Polaków dzieląc między siebie ich kraj. I będzie porządek. Tylko Polacy ciągle buntowali się nie chcąc zapomnieć o utraconej wolności.
2557	13	Lecz Niemcy nie byli zadowoleni, mieli tak mało kolonii, a przecież im „należało się“ więcej. Oczywiście „winne“ były kraje które miały ich więcej, ale nie chciały ustąpić.
2557	15	Wybuch wojny nazwanej później wielką zaskoczył wszystkich. Rosja tym razem wystąpiła przeciw Niemcom być może aby zbytnio nie urosły w siłę stając się zagrożeniem.
2557	17	Efekt jest znany — Niemcy wygrywały na zachodzie i bez interwencji USA i innych krajów anglosaskich prawdopodobnie zwyciężyłyby. Na wschodzie bolszewicy wydawali się chwilową aberracją. Dopiero ich wyprawa na zachód na niedawno zmartwychwstałą Polskę i pogrom, jaki ich spotkał z rąk Polaków zmienił „układankę“ w Europie. Również postulat Prezydenta USA Wilsona o prawie do samostanowienia narodów oraz powstanie wielu państw narodowych.
2557	19	Znowu wielu wydawało się, że po tak wielkich zniszczeniach i wymordowaniu milionów ludzi nastanie spokój na wiele lat. Ale Niemcy nie mogli pogodzić się z przegraną. Przecież im „należy się“ więcej. Niemcy zostały „skrzywdzone“. W traktacie pokojowym oprócz reparacji dla Francji zakazano im np. posiadania czołgów.
2557	21	Wyjściem było nawiązanie współpracy ze znanym wschodnim przyjacielem, chociaż o nowej nazwie ZSRR. Układ w Rapallo z 1922 r. to wojskowo-gospodarczy układ dający Niemcom możliwość konstrukcji i ćwiczeń czołgów oraz uzyskanie tanich surowców, a Rosji dostęp do technologii. Błąd z 1914 r. został naprawiony. „Wielkie“ mocarstwa porozumienie zlekceważyły. Zachęciło to Niemcy do zwiększenia żądań i w efekcie w układzie monachijskim z 1938 r. „wielkie mocarstwa“ dla zachowania pokoju zgodziły się na przyłączenie części terytorium Czechosłowacji do III Rzeszy Niemieckiej. Wiemy już, że apetytu agresora nie można zaspokoić ustępstwami. Co z tego, że cudzym kosztem, bo jak wiadomo „apetyt rośnie w miarę jedzenia“. Polska nie ustąpiła niemieckim żądaniom wiedząc że zachęci to tylko do eskalacji. Niemcom i Rosji potrzebna była wspólna granica i taką uzgodnili, atakując i zajmując w 1939 r. Polskę. Już bez żadnych przeszkód rosyjskie surowce transportowano do Niemiec Hitlera, pomagając w ataku na Zachód Europy. Wydawało się że tak obustronnie korzystna współpraca rosyjsko — niemiecka będzie trwała długo.
2557	23	Wiemy że było inaczej i że był to kolejny strategiczny błąd Niemiec. Znowu współpraca Anglosasów zgniotła zachcianki Niemców — druga już wojna przegrana. Znowu ogromne zniszczenia i miliony ofiar. Po drugim solidnym walnięciu pałą między oczy nawet idiota wyciągnie wnioski czego nie robić aby tego uniknąć. Niemcy głupcami nie są. W starciu gospodarczym czy militarnym Niemcy zawsze przegrają z koalicją Anglosasów. Ale we współpracy z Rosją? Dotychczasowa zawsze była dla obu stron korzystna. W Rosji od czasu panowania Mongołów Czyngis Chana poprzez kolejnych carów człowiek był tylko niewolnikiem, korzystającym do czasu z łaski pana — właściciela państwa. Ale rabem, który mógł mieć własnych niewolników i z tego czerpać pewnego rodzaju zadowolenie i przyjemność. Jak pisał jeden z rosyjskich poetów — „jestem niewolnikiem, ale cara wszechświata“ — nieco przesadnie, ale chęci im nigdy nie zabraknie.
2557	25	Można to wykorzystać. Niemcy dają technologię, Rosja miliony niewolników i żołdaków do podboju, i tanie surowce. Więc?
2557	27	Dokładnie 12.02.2007 — to tylko 15 lat temu w Monachium (znowu!) nowy car Rosji Putin odrzucił europejską architekturę bezpieczeństwa z czasów po „zimnej wojnie“. Jawnie i bez niedomówień. Ale jak i Hitlerowi prawie nikt w to nie uwierzył.
2557	29	Ktoś, kto ostrzegał był co najmniej „zoologicznym rusofobem“. Popularny był ktoś, o kim w niemieckiej prasie pisano, że „dla kanclerz Merkel jest tani i łatwy w hodowli“. W rosyjskiej zaś pisano „nasz człowiek w Warszawie“. Czy ktoś to pamięta? I o kim mowa?
2557	31	Pakt Hitler — Stalin (zwany Ribbentrop — Mołotow“) umożliwił Niemcom atak na Polskę, a później resztę Europy. Bez interwencji Anglosasów mogło tak pozostać na długo.
2557	33	Pakt Merkel — Putin miał ułatwić wprowadzenie „ruskiego miru“ na Ukrainie, a niemieckiego „bestellen“ — porządku w Europie. Rosja bez Ukrainy mocarstwem nigdy nie będzie, i o tym wie. Zrobi wszystko co możliwe aby to zrealizować. „Car“ wcale tego nie ukrywa.
2557	35	Niemcy wcale też nie ukrywają „objęcia patronatem“ całej Europy z Francją jako junior partnerem. Poprzednio niemieckich czołgów i żołnierzy okazało się zbyt mało. Co zrobić, aby zbudować IV już Rzeszę? Zamiast fizycznej siły „zażyć fortelu“ jak mawiał imć Zagłoba.
2557	37	Tym razem należy po prostu uzależnić od siebie inne kraje np. energetycznie. Najlepiej oczywiście pod szczytnym niewątpliwie hasłem „ratowania świata“ przed efektem cieplarnianym. Europa emituje aż 8% światowej emisji gazów cieplarnianych. Zamiast spalania węgla i innych kopalin w elektrowniach należy spalać gaz ( nie jest kopaliną i nie daje efektu cieplarnianego?). Gaz należy sprowadzać z zaprzyjaźnionej Rosji — im kapitał na zbrojenia. My będziemy dystrybuować na pozostałe kraje Europy i na tym zarabiać. Pozostali będą mogli wybrać — posłuszeństwo albo brak dostaw. Jak w „prawdziwej“ demokracji — każdy ma wybór.
2557	39	Rosja będzie mogła zrobić to, co lubi najbardziej — użyć żołnierzy wobec nieposłusznych. Oni też będą mieć wybór — posłuszeństwo albo śmierć i zniszczenia.
2557	41	W Rosji zawsze mówili „u nas ludzi mnogo (dużo)”. Kto by liczył ile dziesiątek tysięcy zginie, kto pamięta miliony deportowanych na Sybir, śmierć i cierpienia — to tylko statystyka. Rosyjska armia jako jedyna korzysta z niemieckiego, zresztą, wynalazku czyli krematorium tym razem mobilnych (samochodowych).
2557	43	Może warto skorzystać z wiedzy znanej od ok. 2500 lat. „Sztuka wojny” („Sun Tzu”) to chińskie wojenne opracowanie napisane w VI wieku p.n.e przez Sun Zi. Czy opisana tam strategia ma jakiekolwiek znaczenie teraz? Mamy przecież już XXI wiek.
2557	45	Jak zdobyć sąsiednie królestwo niewielkim nakładem sił? Zalecenia są banalnie proste. Zastraszyć część ludności, im więcej tym lepiej. Przekonać że wszelki opór jest niemożliwy i sprowadzi tylko okrutną zemstę. Że lepiej poddać się i zachować życie oraz przynajmniej część majątku zamiast stracić wszystko. Najlepiej użyć do tego lokalnej elity, część przekupić, obiecać nowe i większe przywileje od nowego władcy. Czy je otrzymają to inna sprawa, ważne aby uwierzyli. Wydatki i tak zwrócą się wielokrotnie po zdobyciu. Innych zastraszyć wymordowaniem. Ulegli stracą tylko część majątku, ale zachowają życie.
2557	47	Skutecznie realizował to np. Czyngis Chan. Po zdobyciu pierwszej osady czy miasta większość kazał wymordować, zostawiając przy życiu i wypuszczając niewielką część. Roznosili oni później wieści co ich spotkało i każde następne miasto czy osada w większości poddawało się bez walki. Jeśli nie postępowano ponownie bez litości tak jak poprzednio. W stosunkowo krótkim czasie już sam widok wojsk Chana powodował panikę i poddawanie się bez walki.
2557	49	Aby Niemcy mogli „kierować“ zjednoczoną już Europą w formie federacji lub z jakąkolwiek inną etykietką niezbędne jest zneutralizowanie najbardziej „niepokornego elementu“. Zjednoczone Królestwo miało już dosyć niepohamowanej i bezczelnej arogancji unijnej biurokracji, i wystąpiło z UE. Z większych krajów niepokorna pozostała Polska. Wobec części lokalnej „elity“ zastosowano wariant finansowy. Kto pamięta o tzw „moskiewskiej pożyczce“? Jak pisał i mówił Paweł Piskorski jego Kongres Liberalno- Demokratyczny powstał za przywożone w walizkach pieniądze niemieckiej CDU. Później KLD przepoczwarzył się a jego partia zdobyła władzę. Nowy Premier Rządu RP był„dla kanclerz Merkel tani i łatwy w hodowli“. Jako „król Europy“ również zaskarbił sobie ich łaski. Rzeczywiście zarobił i dał przykład innym podobnym łachudrom. Są i inne sposoby. Już nikt nie wozi pieniędzy w walizkach. Są płatne wykłady, publikacje realizowane przez fundacje nie tylko niemieckie, ale i rosyjskie np. Gazprom. A po skończeniu kadencji władzy politycznej funkcje dyrektorów w różnych firmach czy fundacjach, ale aby je zdobyć trzeba „zasłużyć“. Pozostali „chętni“ widzą tylko że im się to opłaci — jak kiedyś Wolterowi czy kanclerzowi Gerhardowi Schröderowi. Trzeba tylko mieć „odpowiedni“ charakter. Dziennikarze też szukają zarobku — ktoś płaci więc piszą jak każą. Są różnego rodzaju „autorytety“, płatne od godziny aktoreczki i aktorzy, pisarze i inni „celebryci“ mówiący o sobie np. doupiage.
2557	51	Po to każdy ma coś nazywanego zdrowym rozsądkiem aby nie zostać „wyrolowanym“, albo „wystrychniętym na dudka“ czy też „wydutkanym na strychu“. Zwłaszcza że ich próby są dosyć prymitywne i łatwe do rozpoznania. Wstyd się przyznać do błędu? Jeszcze większy w nim trwać.
2557	53	Wszystko szło doskonale, ale nagle w 2015 r. niemiecko — ruski lokaj w Polsce stracił władzę. Zamiast likwidować armię zaczęto inwestować w nowy sprzęt, zwiększać liczebność armii.
2557	55	Nagle (?) 24 lutego 2022 r. wilkołak ze wschodu znowu wyszczerzył kły i plan Merkel — Putin po 30 latach w widowiskowy sposób i bardzo namacalnie „wziął w łeb“.
2557	57	Jak mówił ambasador Ukrainy w Berlinie niemieccy ministrowie stwierdzili — wam nie warto pomagać bo za trzy dni przegracie (taki był uzgodniony plan?). Ukraina broni się ponad 3 miesiące. Walki są zacięte. Ukraińcy waleczni i bohaterscy. Ruskie żołdaki jak zawsze zbrodniczy i złodziejscy.
2557	59	Ukraina walczy nie tylko o własną niepodległość, ale i innych państw w tym Polski. Ruski wilkołak nie ukrywa, że po wygranej na Ukrainie — co daj Boże — nigdy nie nastąpi, następna będzie Polska.
2557	61	Musimy zbroić się i to robimy, ale potrzebujemy czasu na zakupy — sprzęt wojskowy trzeba wyprodukować a żołnierzy wyszkolić. To kosztuje, ale mniej niż okupacja którą znamy zbyt dobrze.
2557	63	Znowu, jak w przypadkach wojen światowych, wsparcie koalicji anglosaskiej jest niezbędne. Wyciągnęli wnioski. Lepiej wysyłać broń i inny sprzęt niż żołnierzy. Ukraina może wystawić nawet MILIONOWĄ armię, ale potrzebują dużo dobrej broni i czasu na wyszkolenie żołnierzy. Wtedy wygrają.
2557	65	Polska robi, co może, wysyła broń, szkoli żołnierzy. Niemcy i Francja udzielają wsparcia werbalnego. Publicznie mówią aby Rosji nie upokarzać. Więc co — Ukraina ma poddać się? Wtedy będą mogli wrócić do interesów z Rosją? Zupełnie nieistotne że po drugiej stronie „biznesu“ będą zbrodniarze, masowi ludobójcy i złodzieje? Co z europejskimi wartościami, o których od lat pouczana jest Polska? Czyżby przykład Woltera był ciągle aktualny? Co z Ukraińcami w przypadku przegranej? Wiadomo. Ci, co będą mogli uciec na Zachód zrobią to w jeszcze większej skali, może nawet kilkunastu milionów. Syberia przyjmie nawet kilka milionów. Kilka milionów zostanie wymordowanych, pozostali przy życiu zostaną niewolnikami i poborowymi do nowej armii atakującej zachód Europy.
2557	67	Trudno negocjować ze zbrodniarzem. A z kimś nowym? A gdyby był to znany opozycjonista Nawalny?
2557	69	O tak. Nawet Anglosasi by to zaakceptowali, a dla Niemców i Francuzów byłby wybawieniem. Co z tego, że Nawalny wcale nie ukrywa, że jest imperialistą nie gorszym od Putina, że również chciałby aby Rosja graniczyła z tym krajem, z którym chce graniczyć. Znowu „świetna“ okazja do robienia interesów — Rosji pieniądze na zbrojenia, Niemcom tani gaz i ropa. Marzenie.
2557	71	Nawalny od Putina różni się — tylko i wyłącznie — stosunkiem do korupcji. Nawalny chce ją zwalczać, aby mieć więcej kasy na broń. Putin pozwala aby, jak w sztuce Gogola „Rewizor“, każdy mógł kraść, ale WEDŁUG RANGI.
2557	73	Wolałbym jednak, aby ruscy wydawali jak najwięcej na jachty, posiadłości, samochody i inne duperele, niż na broń.
2557	75	Oczywiście nie wszyscy Rosjanie to „brakujące ogniwo w teorii ewolucji człowieka“. Są uczciwi i bardzo odważni, jak np. członkowie zakazanego już MEMORIAŁU. Tyle tylko, że jest ich bardzo mało i albo wyjechali już z Rosji, siedzą w więzieniach, albo nie żyją
2557	77	Polska już przyjęła ponad 3 MILIONY głównie kobiet i dzieci, mężczyźni potrzebni są na Ukrainie. Jakie wsparcie otrzymaliśmy z UE? Turcja na pomoc uchodźcom otrzymała z UE ok. 6 MILIARDÓW EURO, Polska 0 (słownie zero). My kolejną debatę o nieprzestrzeganiu praworządności gdzie — w Rosji? Ależ nie, w Polsce. Bezczelność kierowanych przez Niemców (a finansowanych może również przez ruskich) eurokratów jest już tak wielka, że uznali nasz Trybunał Konstytucyjny za niezgodny z prawem unijnym !
2557	79	Co będzie dalej? Może wynik wyborów, w których wygra Prawo i Sprawiedliwość również uznają za nielegalny? Może to jeszcze nie koniec, aby uzyskać wreszcie to, co chcą wyślą czołgi niemieckie, a jak tych będzie za mało poproszą o wsparcie ruskiego satrapę? Niczego już nie można wykluczyć. Dla swojego maniakalnego poczucia wyższości Niemcy poświęciły już wiele milionów ludzi, kilka więcej to tylko statystyka.
2557	81	W razie potrzeby będzie interweniował Trybunał (zwany nie wiem dlaczego) Sprawiedliwości UE. Sędziowie, mianowani przez polityków, wyjęci są spod jakiejkolwiek oceny. Mogą spotykać się we Francji lub gdzie indziej w zamkach i innych posiadłościach o cenach od 10 tys euro za dobę i więcej z kimkolwiek, sponsorami, urzędnikami UE, i nikomu nic do tego? Pisała o tym francuska prasa, miał być ciąg dalszy, ale jeszcze nie nastąpił. Wszelkie koszty dotyczące pracy TS UE są niejawne, nie wiadomo ile zarabiają. Nikt nie sprawdza czy nie mają innych dochodów bo byłoby to kwestionowanie niezależności i niezawisłości. „Podważanie i usiłowanie“ – za co w PRL-u można było zaliczyć nawet kilka lat za kratami. Może w UE również do tego dojdzie, przecież plebs ma słuchać i wykonywać polecenia „oświeconych“, a nie pytać i czegoś tam się domagać.
2557	83	Plan dotyczący podporządkowania Ukrainy ruskim barbarzyńcom upadł z woli Ukraińców. Plan dotyczący podporządkowania Polski urzędnikom unijnym całkiem „przypadkowo“ pochodzącym z Niemiec jest przy wielkim wsparciu pochodzących z Polski deputowanych i różnych innych lokalnych płatnych „oświeconych“ realizowany nadal. Upadnie z woli Polaków. Niemcy panowali już w całej Europie, i przegrali. Niemcy znowu chcą panować w całej Europie i znowu przegrają.
2557	85	W 1920 r. Polska z ruskimi degeneratami walczyła sama. Wybiliśmy kły bestii ze wschodu. Nigdy nie zapomnimy dostaw amunicji z Węgier czy wsparcia z Francji (jak byłoby teraz?) i udziału ochotników lotników amerykańskich. Wtedy również żołnierze ukraińscy pod dowództwem atamana Petlury walczyli po naszej stronie. Szkoda, że było ich tak mało, gdyby wtedy Ukraińcy walczyli o swoją wolność w dużej liczbie mogli wywalczyć wolną Ukrainę.
2557	87	Wiemy, że imperialne ambicje wilkołaków z Niemiec i Rosji będą trwały długo. Czeka nas więc długa walka. Ciągle szczerzą swoje kły. MY WYGRAMY!
2557	89	Serdecznie pozdrawiam wszystkich walczących o wolność na Ukrainie i na Białorusi.256	1	Ile jest warta Ukraina?
256	3	Ukraińska konstytucja głosi, że zasoby naturalne Ukrainy są własnością narodu. Na to wielokrotnie zwracali uwagę krytycy przejęcia złóż gazu ziemnego, węgla kamiennego i rud przez wąski krąg oligarchów, którzy zbudowali na nich swoje surowcowo-energetyczne imperia. W marcu prezydent Wołodymyr Zelenski ogłosił program „ekonomicznego paszportu Ukraińca”, który w założeniu wychodzi naprzeciw tym głosom. „Wszystkie dzieci urodzone na Ukrainie, do momentu ukończenia 18 lat będą mogły otrzymywać środki pochodzące z wykorzystania i wydobycia złóż Ukrainy, które będą odkładane na ich osobistym rachunku depozytowym w banku i po osiągnięciu pełnoletności będą mogły zostać przez nie wydane na otrzymanie wyższego wykształcenia na Ukrainie” – opisywał Zelenski ideę projektu przekonując, że „czasy, kiedy istniała lista nazwisk, które były uważane za ukraiński naród i mogły władać złożami i korzystać z nich, zakończyły się”. Według szacunków przedstawionych przez byłego prezydenta Gruzji Mikheila Saakaszwilego, który teraz pełni na Ukrainie funkcję przewodniczącego Narodowej Rady Reform, beneficjenci programu mogliby liczyć na wypłaty rzędu 15 tys. dolarów. Saakaszwili wyjaśnił też, dlaczego ograniczono krąg uprawnionych do „ekonomicznego paszportu”. „Planów było kilka, na przykład taki, by dawać każdemu obywatelowi Ukrainy, ale byłem temu przeciwny, bo wyjdzie 400 hrywien rocznie, a to nie są pieniądze i wygląda na kpinę” – tłumaczył. 
256	5	Ustawa z zamrażarki 
256	7	Projekt ustawy ustawy o ekonomicznym paszporcie Ukraińca przewidującej udział obywateli w dochodach z zasobów naturalnych kraju złożono w ukraińskim parlamencie jeszcze na początku zeszłego roku, ale do tej pory nie trafił pod głosowanie. Ustawa w założeniu pomysłodawców ma uregulować kwestię podniesienia poziomu życia obywateli w celu powstrzymania odpływu Ukraińców za granicę, a sposobem na jego osiągnięcie ma być stworzenie Funduszu Przyszłości, na którego rachunkach byłby odkładany 1 proc. od kwoty sprzedaży wszystkich kopalin wydobytych na terytorium naszego sąsiada. Środki te trafiałyby do wszystkich Ukraińców urodzonych po 1 stycznia 2021 r., którzy mieszkali na Ukrainie 18 lat i wypłacane byłyby po osiągnięciu przez nich pełnoletności. Ustawa w założeniu pomysłodawców ma uregulować kwestię podniesienia poziomu życia obywateli w celu powstrzymania odpływu Ukraińców za granicę. Jak zauważają autorzy dokumentu, według danych służby granicznej od 2001 r. z Ukrainy wyjechało na stałe 6,3 mln obywateli. W celu pokonania tej negatywnej tendencji i ukierunkowania polityki państwa na podniesienia poziomu życia Ukraińców w kraju, a także zmniejszenia poziomu biedy Ukraina musi znaleźć sposoby na podniesienie poziomu życia ludności, a jednym z wariantów jest właśnie odkładanie wpływów z kopalin. Fundusz Przyszłości ma być osobą prawną prawa publicznego stworzoną przez rząd w imieniu państwa. 
256	9	Ukraiński rząd zachęci emigrantów do powrotu? 
256	11	Rządowi przysługiwałoby prawo do zwiększania odsetka środków z wykorzystania złóż, który byłby odprowadzany do funduszu, a także prawo do dodatkowego dofinansowania funduszu ze środków budżetu, co jednak biorąc pod uwagę stan finansów publicznych naszego sąsiada jeszcze długo będzie raczej mało realne. Ministerstwo Finansów w wysłanej do parlamentu analizie zwracało uwagę, że zgodnie z kodeksem podatkowym wszystkie podmioty gospodarcze prowadzące wydobycie kopalin, w tym z branży naftowej i gazowej, są już płatnikami podatków, a w szczególności podatku dochodowego, płacą też państwu rentę za korzystanie ze złóż, a także opłacają lokalne podatki i opłaty, a z przedsiębiorstw państwowych budżet pobiera wpływy także w postaci dywidendy. „Wprowadzenie dodatkowych naliczeń zwiększy obciążenie podatkowe wskazanych podmiotów, co z kolei doprowadzi do zwiększenia ceny kopalin, w tym gazu ziemnego dla zabezpieczenia potrzeb ludności” – oceniało ministerstwo, które negatywnie odniosło się do pomysłu. Krytycznie oceniało projekt także Ministerstwo Rozwoju Gospodarczego, które dodatkowo zwracało uwagę na brak mechanizmu ochrony zbieranych środków przed inflacją. Dobre chęci nie wystarczą Zdaniem ekonomisty Aleksieja Kuszcza do projektu udziału Ukraińców w dochodach z wykorzystania surowców należy podejść dwuetapowo – najpierw potrzebna jest intelektualna analiza, dopiero potem realizacja. Kuszcz zwraca uwagę, że Ukraina jest dziś jedynym na świecie krajem z gospodarką opartą na eksporcie surowców, który nie ma funduszu rezerwowego, co sprawia, że gospodarka jest silnie uzależniona od wahań cen na światowych rynkach surowców. „U nas sytuacja jest taka: kiedy ceny na rynkach spadają, cała gospodarka leci w dół w ślad za nimi. I przy tym u nas nigdy nie ma pieniędzy na zmiany strukturalne. 90 proc. renty wypływa na rachunki grup finansowo-przemysłowych i zakupy jachtów, willi i mieszkań w Londynie” – komentował. Ukraina jest jedynym krajem z gospodarką opartą na eksporcie surowców, który nie ma funduszu rezerwowego, a gospodarka jest uzależniona od wahań cen na światowych rynkach surowców. Według niego sama idea „ekonomicznego paszportu” jest ciekawa, ale fundusz rezerwowy powinien być napełniany nie tyle z samej renty, ile z ceł wywozowych, m.in. od eksportowanych znad Dniepru towarów rolnych i półfabrykatów przemysłu metalurgicznego. To z jednej strony dałoby w perspektywie pięciu lat nawet kilkadziesiąt miliardów dolarów na rachunku, a z drugiej strony – stymulowałoby przetwórstwo w kraju zamiast eksportu surowców. Inną sprawą jest efektywne wykorzystanie takich pieniędzy, bo jeśli – jak rezerwy walutowe banku centralnego – będą po prostu leżeć na rachunku, to korzyści z nich będą niewielkie. Wkładanie ich w dolary, to stymulowanie gospodarki USA a nie własnej – przestrzega ekonomista. „Wyjdzie na to, że za rachunek swojego potencjału surowcowego finansujemy amerykańską gospodarkę, a tymczasem surowcowy potencjał gospodarki pracuje na swoje wzmocnienie. Odpowiednio i uzależnienie surowcowe będzie się tylko pogłębiać. A trzeba wkładać środki w ukraińską gospodarkę: kupować obligacje ukraińskich przedsiębiorstw, wydawać im kredyty, zabezpieczać podłączenie infrastruktury. Słowem starać się maksymalnie zwiększać poziom przetwórstwa, żeby uzależnienie surowcowe samo siebie pokonało”. Inaczej obecnych problemów nie da się rozwiązać i eksport surowców stanie się samonapędzającym się mechanizmem – oceniał. Ile tortu dla każdego? Anatolij Amielin z think-tanku Ukraiński Instytut Przyszłości wyliczył, ile majątku przypada na jednego Ukraińca. Składowe to: grunty rolne, złoża kopalin, las, woda, infrastruktura transportowa, przedsiębiorstwa państwowe, przedsiębiorstwa komunalne, aktywa niematerialne – patenty i wynalazki akademii nauk i instytutów badawczych, międzynarodowe aktywa Ukrainy, infrastruktura komunalna i rezerwy walutowo-kruszcowe banku centralnego. Ukraina dysponuje 20 tys. lokalizacji złóż 117 rodzajów kopalin o znaczeniu gospodarczym. Z nich 8172 złoża 94 kopalin mają znaczenie gospodarcze – to m.in. ropa naftowa, gaz ziemny, węgiel kamienny, uran, żelazo, mangan, chrom i nikiel, tytan, magnez, aluminium, miedź, cynk, ołów, złoto, srebro, rtęć, beryl, lit, cyrkon, hafn, tantal, niob, kobalt, cyna, wolfram, molibden, wanad, itr i lantanowce oraz german i skand. Wykorzystywane dziś są 2868 złoża. Wycena tych zasobów waha się od 3 do 8 bln dolarów. Amielin dla swoich wyliczeń przyjął najniższą wartość tych zasobów. 
256	13	Ukraina – złoża dla zuchwałych 
256	15	Zasoby ziemi rolnej, jaka pozostała do dziś w rękach państwa, są szacowane na 5 do 10 mln ha (różnica wynika z tego, że ukraińskie państwo nie przeprowadziło nigdy całościowej inwentaryzacji zasobów a atrakcyjny zasób był nielegalnie przejmowany przez wielkich posiadaczy ziemskich). Przy założeniu, że cena hektara to 1 tys. dolarów zasoby gruntowe Ukrainy są warte 5 mld dolarów. 10,4 mln ha lasów licząc po minimalnej europejskiej cenie 4 tys. euro za hektar to kolejne 47 mld dolarów. Wartość 167 tys. km ukraińskich dróg z uwzględnieniem ich stopnia zużycia Amielin szacuje na 200 mld dolarów. Przyjmując dla swoich rachunków porównanie francuskiego koncernu energetycznego Électricité de France wycenianego na 43 mld dolarów ekspert ocenia, że ukraiński koncern energetyki atomowej Enerhoatom może być warty 14 mld dolarów, tyle samo jest warta sieć ukraińskich gazociągów tranzytowych a razem z innymi przedsiębiorstwami państwowymi daje to co najmniej 30 mld dolarów. Wartość czystych aktywów państwowych na Ukrainie przypadających na jednego mieszkańca to 78 tys. dolarów, w sumie 3,3 bln dolarów. To może dać 150-300 mld dolarów dochodu z zarządzania takim majątkiem, czyli od 4 do 8 tys. dolarów na obywatela rocznie. Wartość tych aktywów to w sumie ok. 3,3 bln dolarów. Pozostałych składowych ukraińskiego majątku ekonomiście oszacować się nie udało, więc pomija ich wartość w dalszych swoich rozważaniach. Przy założeniu, że na Ukrainie żyje 41 mln osób (dane przeprowadzonego przez rząd oszacowania mówią o 38 mln) i dokonując korekty wartości majątku o zadłużenie na poziomie 82 mld dolarów. wartość czystych aktywów przypadających na jednego mieszkańca to 78 tys. dolarów. Problem jednak nie w wysokości aktywów, a w tym, jak są one zarządzane, zadaniem rządu zaś jest, by ta wartość rosła – konstatuje Amielin. Państwo jak spółka akcyjna? Wychodząc z oszacowanej przez siebie wartości majątku należącego do ogółu Ukraińców i przyjmując średni zysk funduszy inwestycyjnych rzędu 5-10 proc. rocznie, ekonomista otrzymał oszałamiającą w warunkach ukraińskich kwotę 150-300 mld dolarów dochodu, czyli od 4 do 8 tys. dolarów na obywatela rocznie, którą Ukraińcy powinni uzyskiwać ze swojego majątku, gdyby państwo było należycie zarządzane. Uzyskane z profesjonalnego zarządzania ogólnonarodowym majątkiem dochody powinny być rozdzielane pomiędzy obywateli na wzór dywidendy wypłacanej przez spółki w formie różnorodnych programów celowych. W jego ocenie Ukraińcy w tej sytuacji powinni po pierwsze uświadomić sobie, że nie istnieje żaden abstrakcyjny majątek państwowy a państwo po prostu zarządza ich własnością. Kolejnym krokiem powinny być: rzetelna i pełna inwentaryzacja oraz wycena tego majątku. Następnie należałoby wypracować strategię inwestycyjną uwzględniającą wyniki audytu, np. państwowe grunty rolne powinny być wydzierżawiane na zasadach rynkowych, przedsiębiorstwa państwowe zarządzane przez profesjonalnych menedżerów, infrastruktura oddawana w koncesje. Uzyskane z takiego profesjonalnego zarządzania ogólnonarodowym majątkiem dochody powinny być rozdzielane pomiędzy obywateli na wzór dywidendy wypłacanej przez spółki w formie różnorodnych programów celowych. Jednak jak samokrytycznie zauważa Amielin nasi sąsiedzi nie przeszli jeszcze pierwszego z tych etapów – uświadomienia sobie, że państwo to ich własność.
2562	1	Litwa „dusi” Rosję, dlatego w najbliższych tygodniach jest możliwa eskalacja wojny. A gdzie w tym wszystkim jest Polska?
2562	3	W momencie gdy ta wojna na Ukrainie jeszcze się nie rozpoczęła, a w zasadzie należy napisać nie tyle wojna co inwazją Rosji na Ukrainę, no więc gdy ona jeszcze się nie rozpoczęła, ale w zasadzie wszystko było już jasne, my na naszej stronie internetowej pisaliśmy, że lepiej będzie jeżeli Ukraina zrezygnuje z tych tak zwanych „zbuntowanych republik” na wschodzie kraju, a zachowa pokój i resztę kraju. Jak jest dziś, wszyscy „samodzielnie myślący” widzą doskonale.
2562	5	Sytuacja na froncie doszła do takiego momentu, że Ukraina nie tylko straci wschód kraju, ale może cała przestać istnieć, nie wspominając już o tysiącach ofiar wśród ludności cywilnej, gigantycznych zniszczeniach i potopie różnego rodzaju krzywd jakie niesie ze sobą wojna. Jak mawiał Święty Jan Paweł II, na wojnie nie ma zwycięzców i przegranych, są tylko zabici ludzie. Są to bardzo ważne słowa, i nikt nie powinien wybierać wojny, jeżeli istnieje inna możliwość.
2562	7	Dziś tak zwani eksperci i inni „geniusze” mówią, że Ukraina powinna zrezygnować ze wschodu kraju, na rzecz pokoju. A ja się pytam, gdzie byli ci „geniusze” na początku, gdy jeszcze można było wszystko powstrzymać? Na początku należało dla większego dobra zrezygnować z tych tak zwanych „zbuntowanych republik”, wybrano jednak opcję konfrontacji. Co z tego, że dziś Ukraina i tak straci swoje terytoria, jeżeli to nie cofnie już wyrządzonych krzywd wojennych. Należy być mądrym przed szkodą, a nie dopiero po szkodzie.
2562	9	I co z tego że Rosja jest agresorem? Co z tego że Ukraina jest ofiarą? Co z tego że Putin jest mordercą i bandytą? Pytam, co z tego? Ja to wszystko wiem, Wy to wszystko Wiecie, ale wiedza sama w sobie niczego nie zmienia. Dopiero czyny podejmowane na podstawie wiedzy, mogą i zmieniają rzeczywistość, chronią przed wojnami, katastrofami i innymi kataklizmami. Jednakże my to wiemy, ale „ci tam u góry” i te tak zwane media „głównego rynsztoku” na „maxa” podgrzewały do wojny, aby tylko ona się rozpoczęła. Taka jest moja opinia, dodatkowo dodam, że za tym wszystkim stoją „krawaciarze z USA”.
2562	11	Putin jest wyrachowanym psychopatą, który jakby nie patrzył rwał się do konfliktu, czekał jedynie na pretekst, a USA i „pomagierzy USA” ten pretekst dali Rosji. Rozpoczęto wciąganie Ukrainy do NATO, a tutaj każdy myślący człowiek doskonale wiedział, że Rosja na to nigdy ale to nigdy nie pozwoli, i będzie „zmuszona” do inwazji militarnej a wówczas zostanie wprowadzona w ruch „wojenna pożoga”, nad którą de facto nikt nie panuje i której rozwój jest niemożliwy do przewidzenia.
2562	13	Raz jeszcze podkreślę, że wystarczyło zaniechać wciągania Ukrainy do NATO, a nawet należało oddać Rosji te tak zwane „zbuntowane republiki” na wschodzie Ukrainy, a pokój byłby po dziś dzień. Tak się jednak nie stało. Rozpoczęła się wojna, która może przeistoczyć się w konflikt globalny, a to będzie oznaczać również, że ucierpi Polska, pozostaje gorliwie się modlić aby nasza Ojczyzna pozostała na mapach i była suwerenna.
2562	15	Giną ludzie, giną kobiety, dzieci, żołnierze, mężczyźni, dzieje się wielka tragedia, której w pełni nawet nie jesteśmy w stanie objąć naszym umysłem. Tego wszystkiego w bardzo łatwy, aż przerażająco łatwy sposób, można było uniknąć. Ale zamiast tego dziś nadal prze się do wojny, prze się do eskalacji tego konfliktu. Kochani, Litwa zaczęła blokadę Obwodu Kaliningradzkiego, tak, że Rosjanie drogą lądową nie mogą dostarczać tam zaopatrzenia.
2562	17	W Polskich mediach pojawiły się nagłówki typu: „Litwa dusi Rosję”. Z kolei Rosjanie mówią wprost o prowokacji i przymusie stworzenia „misji humanitarnej” (czyli inwazji lądowej) do Obwodu Kaliningradzkiego. Dostrzegacie do czego to prowadzi? Otóż zamiast starać się złagodzić wojnę, zakończyć ją, to Litwa, Polska czy USA, dążą do eskalacji konfliktu, tak aby nie odbywał się on już tylko na terytorium Ukrainy ale i rozlał się na kraje sąsiadujące w tym Polskę.
2562	19	I co teraz? W mediach krzyczą: „wojna, wojna, wojna!” Politycy partii rządzącej krzyczą: „wojna, wojna, wojna!” Ale oni w mojej opinii pierwsi z kraju „dadzą nogę” gdy do wojny dojdzie na terytorium Polski, albowiem mają pieniądze i kontakty aby tak postąpić. Do tego w mojej opinii są zdrajcami. Natomiast wiele i wielu zwykłych Polek i Polaków nie będzie uciekać z Rzeczpospolitej, a zamiast tego będą widzieć bomby wybuchające tuż obok ich domostw, a może bezpośrednio w ich domostwach.
2562	21	Będą widzieć śmierć najbliższych, głód zaglądnie im do oczu, zobaczą krew, płacz, zgrzytanie zębów, wielkie ludzie tragedie. Tak po części wygląda wojna, zatem czy warto tak się do niej rwać, jak to robią politycy partii rządzącej? Pytam, czy warto? Niestety w chwili obecnej jest już możliwe militarne uderzenie na Polskę, czy to rakietowe czy lądowe. W mojej opinii jeżeli do takiego ataku miałoby dojść, to zaistnieje on jesienią bądź zimą. Dlatego już dziś nakłaniam was do zrobienia zapasów leków i potrzebnych rzeczy (chociażby agregaty prądotwórcze).
2562	23	Przygotujmy się do tego co może nadejść. Podkreślam raz jeszcze, że MOŻE ale nie musi. Niemniej jednak lepiej być przygotowanym, ponieważ politycy partii rządzącej w mojej opinii robią wszystko, a nawet i więcej aby „wystawić Polskę na odstrzał”. To wielka tragedia, o której będą uczyć się przyszłe pokolenia Polek i Polaków, oczywiście jeżeli Polska przetrwa to, co nadchodzi. Módlmy się aby przetrwała i aby Bóg był naszą obroną, ponieważ bez Niego nikt ani nic nas nie ochroni. Jezu Błogosław Polskę i naród ją zamieszkujący.2563	1	NATO zbiera się żeby ogłosić Rosję i Chiny wrogami. Czy III wojna światowa jest już tylko kwestią czasu?
2563	3	Dziś w Madrycie rozpoczyna się szczyt NATO Państwa sojusznicze mają siedmiokrotnie zwiększyć siły szybkiego reagowania. Wszyscy spodziewają się też, że oficjalnie ogłoszone zostanie, że Chiny i Rosja są krajami wrogimi, nawet jeśli eufemistycznie ujęte to zostanie nieco inaczej. 
2563	5	Trwa dziwna wojna NATO z Rosją, nawet jeśli formalnie jej nie ma to jest. Wojna ukraińsko-rosyjska jest de facto konfliktem zastępczym starcia USA - Rosja, ale chcąc lub nie, uczestnikiem działań zbrojnych stały się liczne kraje członkowskie paktu NATO, dostarczające broń Ukrainie.
2563	9	Rosja otwarcie domaga się zaprzestania takiego podtrzymywania wojny, ale NATO zamiast to rozważać, dąży do eskalacji. Tak można zinterpretować próby blokowania Obwodu Kaliningradzkiego przez Litwę. Można tylko podejrzewać jak może się to skończyć i nie wygląda to dobrze. 
2563	13	Rosja już zapowiedziała, że podejmie działania odwetowe za zakaz tranzytu do Kaliningradu. Były rosyjski prezydent Dymitr Miedwiediew, który po śmierci Żyrynowskiego, przejął jego robotę kremlowskiego miotacza gróźb, twierdzi, że będą one bardzo twarde, "zdolne do odcięcia tlenu Litwie" .
2563	17	Miedwiediew straszy również, że Szwecja i Finlandia mogą bez problemu przystąpić do NATO, ale Rosja w tym przypadku również będzie gotowa do działań odwetowych. Nie wiadomo co to będzie, ale można podejrzewać, że chodzi o propagandowe rozmieszczenie wyrzutni Iskander bliżej ich granic. 
2563	21	Polski rząd wspiera aspiracje dotyczące dołączenia do NATO Szwecji i Finlandii. Jeśli państwa NATO zgodzą się na akcesję, to nastąpi wyrażenie zgody w formie ustawy i ratyfikacji. Jedynym hamulcowym jest obecnie prezydent Turcji, Recep Erdoğan, który odmawia zwłaszcza przyjęcia Szwecji, którą uważa za wylęgarnie terroryzmu. 
2563	25	Delegacja turecka na najwyższym szczeblu uczestniczy w szczycie w Madrycie i z pewnością Turcja, jako państwo poważne, tanio się nie sprzeda. Z kolei rosyjska propaganda określa spotkanie NATO jako "centrum decyzyjne wspierające ukraińskich nacjonalistów".
2563	29	Według naszej propagandy obecnie spotkanie państw NATO ma stanowić odpowiedź na wyzwania jakie stanęły przed sojuszem w ostatnich miesiącach. Zapowiedziano, że dyskutowane będzie zwiększenie liczebności swoich wojsk w Polsce nawet do 300 tysięcy. Deklaracje te niestety niechybnie wskazują, że szykujemy się na wojnę z Rosją, a może i z Chinami. 
2563	33	Podczas madryckiego szczytu ma nastąpić ogłoszenie Chin jako głównego i najważniejszego rywala, co ka zostać ujęte w nowym dokumencie strategicznym NATO. Oznacza to, że sojusz polnocnoatlantycki niestety stanie się narzędziem w rękach USA, walczącego o utrzymanie światowej hegemonii. 
2563	37	Chiny ostrzegają NATO zarzucając, że już narobiło wystarczająco dużo bałaganu w Europie. Z kolei polskie władze oczekują, że nowa koncepcja strategiczna NATO określi Rosję jako agresora. Zdaniem polskich władz, widać, kim i czym jest Rosja. Stwierdzono jednocześnie, że w dyplomacji słowo "wróg" trzeba używać bardzo ostrożnie, dlatego polski MSZ proponuję słowo "przeciwnik".
2565	1	Ukroszajba, czyli mentalność niewolników
2565	3	W każdym konflikcie sympatia obserwatorów znajduje się po stronie słabszego i jest to całkowicie naturalne. W przypadku wojny na Ukrainie dla Polaków istotne znaczenie mają też kwestie historyczne i zgodna z naszym położeniem geopolitycznym chęć posiadania swoistego buforu przed mocarstwem, jakim pomimo wielu słabości wciąż pozostaje Rosja. Jednak kierowanie się w każdej sprawie punktem widzenia Kijowa nosi znamiona aberracji, którą można określić mianem ukroszajby.
2565	5	W okresie „Polski Ludowej” mentalność niewolnicza nakazywała na wszystko patrzyć przez pryzmat interesów Moskwy. W gospodarce przybierało to obraz kolonialny, gdy np. węgiel sprzedawano ZSRR za 10% ceny rynkowej i to w czasie, gdy odbiorcy z Zachodu gotowi byli płacić normalnie. Jak się skończyła taka ekonomia księżycowa każdy wie. W 2022 roku mentalność niewolnicza wśród rządzących i odbiorców reżimowej propagandy dała znów o sobie znać. Nie oszczędzono nawet pierogów ruskich. W kwestii Wołynia każdy kto przypomina o tym szale okrucieństwa zostaje natychmiast okrzyknięty „ruską onucą”, a są nawet istoty człekokszałtne, które próbują usprawiedliwiać rzeź wołyńską rzekomą „polską okupacją” i „prześladowaniami”. Czy Polacy po latach zaborów ruszyli z siekierami i widłami na Niemców, Austriaków czy Rosjan? Gdy przez lata fajnopolacy pozostawali obojętni na biedę i cierpienie swoich rodaków, po 24 lutego 2022 roku dostali przysłowiowego „pierdolca” na punkcie Ukraińców. Podkreślmy to wyraźnie: nie ma nic złego w pomaganiu ofiarom wojny, jednak jest jedna zasadnicza granica – dobro Polaków. Gdy czytamy o tym, że zarządcy III RP wzięli pożyczkę w wysokości 450 mln euro na pomoc uchodźcom z Ukrainy, a wcześniej Turcja po prostu dostała od UE 6 miliardów euro na utrzymywanie imigrantów z Syrii i innych krajów, to pytamy, gdzie jest granica serwilizmu i rozdawnictwa za którą zapłacą polscy podatnicy? Wojna toczy się na małym fragmencie terytorium Ukrainy, jednak rząd warszawski zdecydował o przyjmowaniu każdego i wypłacaniu świadczeń społecznych zarezerwowanych do tej pory dla polskich obywateli. Na koniec czerwca 2022 roku pomoc wojskowa dla Ukrainy ze strony Warszawy miała przekroczyć 1,8 miliarda euro. Przekazano 230 czołgów bez gwarancji „rekompensaty” za osłabienie własnego potencjału obronnego, jak zrobiły to inne kraje np. Słowacja czy Czechy.
2565	7	Dla nas, polskich nacjonalistów, chore polskie dziecko, które wymaga kosztownego leczenia, jest ważniejsze od komfortu Ukraińców. Każdy potrzebujący Polak jest ważniejszy od obcego. Nie „zbawiajmy” świata kosztem Polski, pięknie pisał Prymas Tysiąclecia. Pamiętajmy o nauczaniu wybitnego teologa, ojca Jacka Woronieckiego, na temat wspólnoty krwi i ordo caritatis. Przede wszystkim zaś wystrzegajmy się nienawiści do zwykłych Ukraińców lub Rosjan, którzy nie ponoszą żadnej winy za chorą politykę „nie”rządu Polin. Nam nie zależy na: kontaktach, opiniach i poklepaniu po plecach przez ukraińskich nacjonalistów; dobrym samopoczuciu redaktorów TVN i TVP; sympatii ogłupionych jednostronną narracją „demokratów”. Dla nas liczy się tylko i wyłącznie interes narodowy. Polska ma być państwem dla Polaków.2566	1	Ryszard Czarnecki: Niemieckiej „Ostpolitik” życie po życiu. Czy rzeczywiście 24 lutego nastąpił przełom w polityce Berlina?
2566	3	Niemieckiej „Ostpolitik” życie po życiu. Czy rzeczywiście 24 lutego nastąpił przełom w polityce Berlina?
2566	5	Zmieniają się czasy, ustroje, kanclerze, nawet kształt terytorialny państwowości naszego zachodniego sąsiada - tylko "Ostpolitik” Niemiec wydaje się być niezmienna i to niezależnie od tego, czy stolica jest w Bonn czy w Berlinie. Z drugiej strony zmienia się Rosja - ale czy jest carską „białą Rosją” czy sowiecką „czerwoną Rosją” (by użyć pojęć sformułowanych przez Jana Kucharzewskiego) czy postkomunistyczną Federacją Rosyjską Putina, to zajmuje ona specjalne miejsce w polityce Berlina. Zresztą z wzajemnością.
2566	7	Niemcy w służbie Rosji
2566	9	Skąd się to bierze? Przede wszystkim z dwóch powodów. Pierwszy to historia. Drugi to przekonanie, że wielkie państwa z definicji powinny dogadywać się ponad głowami państw mniejszych, powinny dyktować ład, a inni będą musieli się w nim odnaleźć. Jedna z najwybitniejszych, choć jednocześnie najbardziej kontrowersyjnych władców Rosji caryca Katarzyna II urodziła się jako Niemka, skądinąd w Szczecinie, jako Zofia Fryderyka Augusta von Anhalt-Zerbst. Caryca Katarzyna to przykład jeden z bardzo wieku gremialnej służby Niemców dla państwa rosyjskiego. Rdzenni Niemcy i ich dzieci zostawali w XVIII i XIX wieku generałami i gubernatorami. Służyli państwu rosyjskiemu, ale nie zapominali o korzeniach. Zresztą wrogiem Rosji był Napoleon i Polacy, a nie Prusacy. Czy połączenie rdzennej niemieckości z rosyjską państwowością przekuwało się w programowy antypolonizm? Tak miała mówić o Polakach swojemu ministrowi spraw zagranicznych Nikicie Paninowi caryca Katarzyna : „Trzeba rozłożyć ten naród od wewnątrz, zabić jego moralność. (…), Jeśli nie da się uczynić zeń trupa, należy przynajmniej sprawić, żeby był jako chory ropiejący i gnijący w łożu… Trzeba mu wszczepić zarazę, wywołać dziedziczny trąd, wieczną anarchię i niezgodę… Trzeba nauczyć brata donoszenia na brata, a syna skakania do gardła ojcu. Trzeba ich skłócić tak, aby się podzielili i szarpali, zawsze gdzieś szukając arbitra”. Autorstwo tych słów przypisywane jest Niemce, która rządziła Rosją i doprowadziła do trzech rozbiorów Polski, choć przecież miała nie tylko romans z polskim dyplomatą , późniejszym królem Stanisławem Augustem, ale również miała z nim nawet dziecko, córkę Annę Piotrownę, oficjalnie uznaną przez męża Katarzyny cara Piotra III (sprawa ta była tajemnica poliszynela, a sam car był tak wściekły, że chciał rozstrzygnięcia sprawy przez tzw. Tajną Kancelarię).
2566	11	W znakomitym brytyjskim filmie fabularnym „Ostatni carowie” o końcu dynastii Romanowów pokazana jest prawdziwa scena, gdy żona ostatniego cara Rosji Mikołaja Romanowa – Aleksandra Romanowa czyli Wiktoria Alicja Helena Ludwika Beatrycze z Hesji-Darmstadt, też urodzona jako Niemka, błaga w 1914 roku męża, aby nie szedł na wojnę z Niemcami. Uważała, że będzie to nie tylko jej osobiste nieszczęście, ale też dramat dla obu państw. Skądinąd identycznie uważał słynny Rasputin, który chciał odwieść cara od tego zamiaru. To tylko gwoli przypomnienia, że rosyjscy władcy urodzeni w Niemczech pozostawali w jakiejś mierze lojalni wobec swojej pierwszej ojczyzny.
2566	12	Nowe czasy - stary ład czyli Berlin wpisany w politykę Moskwy (i odwrotnie)
2566	14	Za czasów Niemieckiej Republiki Federalnej  później przekształconej w Republikę Federalną Niemiec i współistnienia dwóch państw niemieckich należących do dwóch różnych bloków politycznych osią polityki Bonn było takie ułożenie stosunków ze Związkiem Sowieckim, aby zagwarantować Moskwie, że zachodnie Niemcy mimo posiadania amerykańskich baz wojskowych jako efektu amerykańskiej okupacji państwa niemieckiego po II wojnie światowej – nie będą jednak wprost kartą w talii geopolitycznej Waszyngtonu. Wbrew stereotypowi nie tylko socjaldemokraci, choć akurat oni obnosili się z tym szczególnie, jak Willi Brandt i Helmut Schmidt (poznałem go zresztą po latach w Hamburgu na konferencji, na której występowałem jako minister polskiego rządu), ale również chadecy z CDU i CSU realizowali politykę specjalnych relacji z Moskwą. Dalekie one były od „Cold War”, a bliskie „appeasementowi” w stylu polityki premiera Jej Królewskiej Mości Neville'a Chamberlaina wobec Niemiec pod koniec lat 1930. Była to polityka przemyślana, bo dzięki temu na przykład tzw. Niemcy Nadwołżańscy, niemiecka mniejszość w ZSRS, Niemcy w Kazachstanie mieli własne szkoły, a ich dzieci mogły uczyć się języka ojczystego – w przeciwieństwie do Polaków. Bonn uzyskiwał w ten sposób także liberalizację w relacjach z drugim, komunistycznym państwem niemieckim – NRD, które gwarantowało ,choćby częściowo tzw. akcje łączenia rodzin, czyli zgodę na bardzo ograniczoną czy selektywną, ale jednak emigrację do RFN, ale już nie gwarantowało uniknięcia szpiegowania przez „czerwony Berlin” - „kapitalistycznego Bonn”.
2566	16	Dalekosiężnym celem politycznym elit NRF/RFN było oczywiście zjednoczenie obu państw niemieckich. Udało się to jednak nie dzięki miękkiej „Ostpolitik” tylko „zimnowojennemu” narzuceniu wyścigu zbrojeń Rosji Sowieckiej przez USA.
2566	18	Po upadku komunizmu licząca 150 milionów ludzi, a więc dysponująca kolosalnym rynkiem zbytu , postsowiecka Federacja Rosyjska była wielką szansą dla niemieckiej gospodarki. Berlin tę szansę wykorzystał dzięki zapewnieniu sobie specjalnych stosunków z Kremlem. Najpierw był beneficjentem „bezhołowia”, słabości państwa rosyjskiego za czasów Borysa Jelcyna, a potem faktu, że z Putinem można było rozmawiać po niemiecku. Polityka Niemiec wpisywała się w dużej mierze w politykę Rosji. Moskwa w ostatnich trzydziestu latach niespecjalnie chciała negocjować  z Unią Europejską, która zastąpiła EWG: wolała rozmawiać dwustronnie z największymi państwami Europy Zachodniej, w pierwszej kolejności z Niemcami i Francją. „Wielcy” i „duzi” zakładali, przez lata skutecznie, że trzeba stworzyć taki europejski „balance of power”, aby zagwarantować interesy przede wszystkim Moskwy, Berlina i Paryża,.
2566	19	Byli, są i będą razem?
2566	21	Charakterystyczne, że politykę bliskich relacji Moskwy i Berlina kontynuowano nawet po lutym 2014 roku, gdy Rosja zabrała Ukrainie Krym, a faktycznie też Donieck i Ługańsk. Wprowadzono sankcje niekonsekwentne, niesięgające głęboko, nie podjęto w ogóle sprawy wyłączenia Rosji z systemu SWIFT. Co pół roku Rada Europejska, z Niemcami na czele jednogłośnie przedłużała sankcje wobec FR, ale był to swoisty teatr, bo za jego kulisami Belin budował z Moskwą Nord Stream oraz neutralizował Ukrainę wraz z Francją w nieszczęsnym Formacie Normandzkim, który tak naprawdę posłużył Rosji do przygotowania się do wojny.
2566	23	Charakterystyczne, że w tym czasie Niemcy wraz z Francją, ale też z Włochami zablokowały w 2008 roku polsko-amerykańską inicjatywę, alby na szczycie w Bukareszcie przedstawić „road map” dla akcesji Gruzji do Paktu Północnoatlantyckiego. Niemcy umiejętnie grały kartą „praw człowieka”, aby postawić pod pręgierz państwa postsowieckie, które chciały wyrwać się spod kurateli Rosji lub przynajmniej zmniejszyć od niej zależność, jak Ukraina czy Azerbejdżan, a potem Kazachstan. W ten sposób Berlin de facto gwarantował Moskwie status quo i utrzymanie wpływów. Nawet teraz (sic !) polityka ta kontynuowana jest w kontekście Gruzji i niedopuszczenia do przyznania jej statusu kraju - kandydata do UE.
2566	25	Ten ostatni przykład pokazuje, że wbrew niektórym analizom „Ostpolitik” Niemiec nie umarła 24 lutego Anno Domini 2022, lecz zmieniła nieco kształt. Cały czas chodzi o to samo. Można to podsumować słowami autora komedii (właśnie !) Mikołaja Gogola, pisarza rosyjskiego, choć urodzonego w polskiej rodzinie legitymującej się herbem Jastrzębiec, jako Mikołaj Janowski, który pisał: „Stare jeszcze nie umarło, nowe jeszcze się nie urodziło, ale jedno i drugie zagraża żyjącym”...2567	1	Brytyjski generał przeanalizował działania Rosji. „Jak Hitler przed II wojną światową”
2567	3	Brytyjski generał Patrick Sanders przekonuje, że jesteśmy obecnie w tym samym miejscu, w którym była Europa tuż przed rozpoczęciem II wojny światowej. — Przez wszystkie moje lata w mundurze nie doświadczyłem tak wyraźnego zagrożenia dla zasad suwerenności i demokracji oraz wolności do życia bez strachu przed przemocą — podkreśla.
2567	5	Najwyższy rangą brytyjski generał porównał inwazję Rosji na Ukrainę do agresji nazistowskiego przywódcy Adolfa Hitlera przed II wojną światową. Podkreślił, że należy zmobilizować wszystkie siły, by zapobiec rozszerzeniu się trwającej wojny na Europę.
2567	7	"Teraz, tak jak wtedy, nasze wybory będą miały nieproporcjonalnie duży wpływ na przyszłość” — powiedział szef Sztabu Generalnego gen. Patrick Sanders podczas wystąpienia na konferencji w Londynie.
2567	9	"To jest właśnie nasz moment z 1937 r. Nie jesteśmy w stanie wojny, ale musimy działać szybko, by nie zostać w nią wciągnięci przez zaniechanie powstrzymywania ekspansji terytorialnej” — dodał.
2567	11	Sanders wyraził przekonanie, że świat przeżywa okres historii równie znaczący, jak ten, który prowadził do II wojny światowej, zanim nazistowska machina wojenna rozpętała wojnę totalną i zajęła większość Europy. Generał stwierdził, że armia brytyjska nie mobilizuje się, by wywołać wojnę, tylko mobilizuje się, by jej zapobiec.
2567	13	"Dla nas wizja europejskiej wojny lądowej nie jest tylko odległą wizją kłębiących się na horyzoncie chmur burzowych, widzimy ją już teraz”  — powiedział.
2567	15	"Przez wszystkie moje lata w mundurze nie doświadczyłem tak wyraźnego zagrożenia dla zasad suwerenności i demokracji oraz wolności do życia bez strachu przed przemocą, jak trwająca wojna Rosji na Ukrainie i ekspansjonistyczne ambicje prezydenta Rosji Władimira Putina” — dodał Sanders.
2567	17	Jego uwagi pojawiają się w momencie, gdy część światowych przywódców udaje się do Madrytu na zbliżający się szczyt NATO. Sojusz wojskowy ogłosił we wtorek, że zwiększy liczebność swojej jednostki szybkiego reagowania z 40 tys. do 300 tys. żołnierzy.
2567	19	Tymczasem Rosja stopniowo zdobywa kolejne tereny w Donbasie we wschodniej części Ukrainy, gdzie wojna stała się sceną przesuwających się frontów, wymiany artylerii i kontrofensyw.
2568	1	Kulisy rozmów Macrona z Putinem. Poznaliśmy powód inwazji na Ukrainę
2568	3	"Prezydent, Europa i wojna" to francuski dokument, który przedstawia kulisy rozmów Emmanuela Macrona z Władimirem Putinem, Olafem Scholzem, Borisem Johnsonem czy Wołodymyrem Zełeńskim od 20 lutego aż do przyjazdu zachodnich przywódców do Kijowa. Prezydent Rosji na nagraniach mówi m.in. o motywie zaatakowania Ukrainy.
2568	5	Główne motywy wyemitowanego w telewizji France 2 filmu w reżyserii Guya Lagache’a to obawy przed eskalacją wojny na Ukrainie, ryzyko konfliktu nuklearnego, coraz bardziej radykalne działania Putina i strategia dyplomacji, prowadzonej przez Pałac Elizejski.
2568	6	To dlatego Putin zaatakował Ukrainę 
2568	8	Lagache został upoważniony do nagrania całości rozmowy francuskiego prezydenta z prezydentem Rosji z 20 lutego, której fragmenty są publikowane od kilku dni w mediach.
2568	10	"To nie jest demokratycznie wybrany rząd. Oni doszli do władzy w wyniku zamachu stanu, ludzie byli paleni żywcem, doszło do rozlewu krwi i Zełeński jest jednym z odpowiedzialnych” – mówił wtedy Putin.
2568	12	Rosyjski polityk oświadczył również, że podstawą dialogu jest uwzględnianie interesów drugiej strony i prorosyjscy separatyści w Donbasie przekazali Ukraińcom takie propozycje, ale nie otrzymali na nie żadnej odpowiedzi.
2568	14	Macron zauważa natomiast, że stroną porozumień mińskich jest Rosja i nie przewidują one, by podstawą dialogu miały być propozycje przedstawione przez separatystów.
2568	16	"Kiedy twój negocjator próbuje zmusić Ukraińców do rozmowy na podstawie planów separatystów, nie odbywa się to w poszanowaniu porozumień mińskich. To nie separatyści będą przedstawiać propozycje dotyczące praw ukraińskich!" – mówi Macron.
2568	18	Dodaje, że ma przed sobą tekst porozumień i jest w nich napisane: propozycje przedstawia rząd Ukrainy w konsultacji i za zgodą przedstawicieli niektórych rejonów Donbasu w ramach trójstronnej grupy kontaktowej. "Dokładnie to proponujemy. Nie mam więc pojęcia, gdzie twój prawnik uczył się prawa” – mówi Macron. Stwierdził też, że nie wie, który prawnik mógłby zaświadczyć, że w suwerennym państwie teksty ustaw są przedstawiane przez grupy separatystów, a nie demokratycznie wybrane władze.
2568	19	Putin: Jestem na siłowni i chciałbym już iść pograć w hokeja
2568	21	Prezydent Francji przekazał, że rozmawiał z Zełenskim i poprosił go o uspokojenie sytuacji w mediach społecznościowych i w ukraińskich siłach zbrojnych. Wezwał jednak Putina, by on również uspokoił rosyjskie siły zbrojne. "Wczoraj było dużo bombardowań. Jeśli chcemy dać dialogowi szansę, trzeba uspokoić sytuację w regionie" – dodał.
2568	23	Macron przypomina o rozmowie z Joe Bidenem, który – jak zapewnił francuski prezydent – jest gotów spotkać się z Putinem, wobec czego prezydent Francji proponuje rozmowę między dwoma przywódcami w najbliższych dniach w Genewie. Putin odpowiada, że jest to propozycja warta rozważenia i należy ją omówić w gronie doradców obu prezydentów. Rozmowa kończy się uwagą Putina, iż ćwiczy na siłowni i chciałby już iść pograć w hokeja.
2568	25	Doradcy Macrona, w tym główny doradca ds. dyplomatycznych Emmanuel Bonne, otwarcie mówią w filmie, że Putin posługuje się kłamstwem.
2568	26	Polityka zza kulis
2568	28	Dokument rozpoczyna się relacją z przyjazdu Macrona do Kijowa i spotkaniem z Zełeńskim 8 lutego, podczas którego ujawnione są kulisy negocjacji handlowych między Francją a Ukrainą w kwestii zawierania kontraktów inwestycyjnych francuskich firm. Dokument dużo miejsca poświęcił również wystąpieniu Macrona na temat przyszłości Europy i jej wizji, które wygłosił w Parlamencie Europejskim w Strasburgu.
2568	30	Lagache jest również świadkiem rozmów Macrona ze swoimi doradcami, jego przygotowań do wystąpień telewizyjnych i narad kryzysowych Rady Obrony w bunkrze pod Pałacem Elizejskim tuż po inwazji Rosji na Ukrainę 24 lutego. Scenom z wystąpień zachodnioeuropejskich polityków towarzyszą materiały filmowe z ataków m.in. na Kijów, Mariupol i drastyczne zdjęcia z Buczy. W otoczeniu Macrona ogromne obawy wzbudziły ataki Rosji na ukraińskie elektrownie atomowe oraz "groźba drugiego Czarnobyla", jak również ryzyko wybuchu konfliktu nuklearnego.
2568	32	W filmie nie pojawia się praktycznie kwestia Polski, krajów bałtyckich, Rumunii czy Mołdawii ani informacje, dotyczące fali uchodźców wojennych, przekraczających granice tych krajów. Pominięte zostały również wszystkie wystąpienia polskich i wschodnioeuropejskich przywódców zarówno na spotkaniu w Wersalu, jak i podczas szczytu 27 krajów UE na temat wojny na Ukrainie.
2568	34	Film dużo miejsca poświęca natomiast relacjom i rozmowom Macrona z Scholzem oraz Bonne’a ze swoim niemieckim odpowiednikiem Jensem Ploetnerem. W rozmowach z Johnsonem, Macron podkreśla konieczność koordynacji działań UE z Wielką Brytanią w kwestii Ukrainy, natomiast dyskusje z Scholzem są głównie wymianą szczegółów na temat nastroju Putina i jego zapowiedzi dalszych działań."Macron prowadzi wobec Putina dyplomację przecieków" - ocenił dokument dziennik "Le Monde".257	1	Nowa zdrada Zachodu była nieuchronna
257	3	W środę przedstawiciele USA i RFN potwierdzili wcześniejsze doniesienia prasowe, iż oba państwa zawarły porozumienie w sprawie zakończenia sporu wokół budowy gazociągu Nord Stream 2. Oznacza to, że Ukraińcy mają aż nadto powodów, żeby bać się o własną przyszłość. 
257	5	Memorandum Budapesztańskie 
257	7	Dziś już nikt nie pamięta (albo raczej nie chce pamiętać), że przez moment Ukraina była mocarstwem atomowym, dzięki czemu inne mocarstwa udzieliły jej gwarancji pełnego bezpieczeństwa. Działo się to zaraz po rozpadzie ZSRR. Wówczas to niepodległe państwo ukraińskie skonstatowało, że w jego rękach znalazło się 176 strategicznych i ponad 2,5 tys. taktycznych rakiet z głowicami atomowymi. Więcej w tamtym czasie posiadały jedynie Stany Zjednoczone oraz Rosja. Oba te kraje, wspólnie z RFN, Francją i Wielką Brytanią natychmiast zaczęły naciskać na Kijów, żeby całość arsenału przekazano Rosji. Czyniono to dyskretnie, bo nie istniał żaden powód, by niepodległa Ukraina oddawała to, co w pełni legalnie odziedziczyła po ZSRR. Presja mocarstw przyniosła efekty i w grudniu 1994 r., podczas budapesztańskiego szczytu Organizacji Bezpieczeństwa i Współpracy w Europie (OBWE), prezydent Leonid Krawczuk ogłosił wyrzeczenie się przez Ukrainę ambicji pozostawania mocarstwem atomowym. Za oddanie rakiet i głowic jądrowych Rosji brawo bił mu cały Zachód. Waszyngton obiecał wówczas wsparcie gospodarcze, a Moskwa dostawy tanich paliw oraz energii elektrycznej. Do tzw. Memorandum Budapeszteńskiego, w zamian za oddanie broni atomowej, wpisano gwarancje bezpieczeństwa. Kreml oraz zachodnie mocarstwa obiecały na piśmie m.in. ochronę niepodległości Ukrainy oraz „nienaruszalność istniejących granic”. 
257	9	Krym i wojna w Donbasie 
257	11	Minęło 20 lat i Ukraińcom zamarzyło się wyjście ze strefy wpływów Rosji, ponieważ pragnęli tak jak Polska i inne kraje Europy Środkowej, dołączyć do zamożnego Zachodu. Obalenie prezydenta Wiktora Janukowycza oraz chęć nowych władz, by przyłączyć się do NATO oraz Unii Europejskiej, stawiało pod znakiem zapytania imperialne plany Władimira Putina. Nie mogąc jednym pociągnięciem podporządkować sobie całej Ukrainy prezydent Rosji anektował Krym i wzniecił wojnę w Donbasie. Zachód odpowiedział na to umiarkowanie uciążliwymi sankcjami. Dwie dekady po podpisaniu Memorandum Budapeszteńskiego Rosja wyszarpała Ukrainie sporą część terytorium i ucięła dostawy tanich paliw, zaś pozostali sygnatariusze dokumentu nie wypełnili danych Kijowowi gwarancji. Tym sposobem Ukraińcy przekonali się na własnej skórze, że zachodzi pewna różnica między tym - czy posiada się kartkę papieru podpisaną przez przedstawicieli mocarstw, czy własne głowice atomowe. Słabemu gospodarczo, praktycznie rozbrojonemu krajowi (za prezydentury Janukowycza wydatki na armię zostały zredukowana do symbolicznych kwot) pozostał jeden atut. Była nim sieć gazociągów, którymi tłoczono gaz z Rosji do Europy Zachodniej (głównym jego odbiorcą były i są Niemcy). Wojna na pełną skalę w 2014 r. groziła tym, że sieć przesyłowa zostanie uszkodzona lub w akcie desperacji Ukraińcy sami ją zablokują. W tamtym czasie po dnie Bałtyku gazociągiem Nord Stream 1 tłoczono rocznie ok 55 mld m3 gazu. Maksymalna moc przesyłowa gazociągu Jamał-Europa, biegnącego przez Białoruś i Polskę, to 33 mld m3. Gazociągami przez Ukrainę płynęło na Zachód ok. 65 mld m3 gazu. Łatwo zauważyć, że marsz rosyjskiej armii na Kijów mógł kosztować Moskwę nagłą utratę nawet 50 proc. dochodów z eksportu błękitnego paliwa plus jeszcze ostrzejsze sankcje Zachodu. A co najgorsze, zachodni odbiorcy na czele z Niemcami zostaliby zdopingowani do szukania innych dostawców. Szybka rozbudowa gazoportów otworzyłaby UE na dostawy skroplonego gazu z USA i Bliskiego Wschodu. W grę też wchodziłyby nowe rurociągi ze złóż norweskich i brytyjskich. Takie ryzyko już się nie kalkulowało. Kreml zaniechał więc nawet walki o wykrojenie sobie z Ukrainy kolejnego obszaru, łączącego bezpośrednio Krym z Rosją. Choć jest to wręcz koniecznością, bo obecnie półwysep został odcięty od kluczowych źródłem wody, a jedyne co spaja go z resztą państwa rosyjskiego, to Most Krymski nad Cieśniną Kerczeńską. 
257	13	Energiewende - ukochane dziecko Merkel 
257	15	Sieć gazociągów biegnących przez Ukrainę w dużej mierze ocaliła bezbronny w 2014 r. kraj przed pójściem przez Władimira Putina o kilka kroków dalej. Jednocześnie zmotywowała do bardzo zdecydowanych działań Angelę Merkel. Nagłe zmniejszenie dostaw rosyjskiego gazu stawiało bowiem pod znakiem zapytania jej ukochane dziecko - Energiewende. Przez cały okres swoich rządów kanclerz Niemiec konsekwentnie wcielała w życie wielką transformację energetyczną kraju. RFN promuje odnawialne źródła energii przy jednoczesnym, etapowym wygaszaniu elektrowni najpierw: zasilanych węglem kamiennym, następnie atomowych, na końcu zaś opalanych węglem brunatnym. Jednak ubytek mocy w sieci muszą sukcesywnie uzupełniać nowe elektrownie gazowe. Zaś paliwo z Rosji jest dla Niemiec najtańsze i najłatwiejsze do dostarczenia. Poza tym trwa „eksport” Energiewende do pozostałych krajów Unii. To oznacza, że wraz z nim RFN będzie redystrybuować i odsprzedawać innym zakupiony od Rosji gaz. W tej układance stając się w przyszłości państwem kluczowym, zarówno dla zachodniej jak i wschodniej części Starego Kontynentu. Kreml nie będzie mógł bowiem odciąć dostaw błękitnego paliwa z racji ryzyka ogromnych strat finansowych. Inni zrezygnować z gazu, bo wtedy zaryzykują stabilności własnych systemów energetycznych. Na drodze do dopięcia obustronnie korzystnej kooperacji energetycznej Berlina i Moskwy piętrzyły się do niedawna przeszkody, z których sprzeciw Polski oraz Ukrainy należał do najmniejszych. Pełne bezpieczeństwo Energiewende wymagało powstania gazociągu Nord Stream 2. Bez niego Berlin musiał z wielkim zaangażowaniem dbać o stabilność Ukrainy i wspierać jej rząd, wchodząc tak - chcąc nie chcąc - w konflikt z Rosją. Zręcznie wykorzystywał to Donald Trump, blokując samo zakończenie budowy NS2, by tym sposobem zmusić Niemcy do uległości w wielu kwestiach gospodarczych. Problem Berlina rozwiązali wyborcy w USA, bo nowa administracja zmieniła strategię Waszyngtonu. Jest ona ze wszech miar racjonalna. Skoro Chiny są tak potężnym i co gorsza wciąż rosnącym w siłę przeciwnikiem, należy maksymalnie skracać front. To oznacza zaniechanie rozpraszania sił po całym świecie, wygaszanie konfliktów z potencjalnymi sojusznikami, rzucenie gro posiadanego potencjału na głównym kierunku działania w rejon Azji Wschodniej. Nord Stream 2 i korzyści trzech mocarstw W tej układance dokończenie NS2 daje korzyści jednocześnie trzem mocarstwom. Prezydent Biden, zdejmując blokadę z budowy NS2 zyskuje odnowienie serdecznej przyjaźni z RFN. Kanclerz Merkel może zacząć wygaszać realne pola konfliktu z Rosją i przestać obawiać się o ciągłość dostaw gazu. Prezydent Putin wreszcie otrzymuje szersze pole manewru co do Ukrainy. Natomiast Kijów w porozumieniu zawartym właśnie przez Waszyngton i Berlin dostał zapewnienie, iż: „jeśli Rosja spróbuje użyć energii jako broni lub dokona dalszych aktów agresji przeciwko Ukrainie, Niemcy podejmą działania na poziomie krajowym i będą naciskać na podjęcie skutecznych środków na poziomie europejskim, w tym sankcji, by ograniczyć rosyjskie możliwości importu w sektorze energii”. Cóż 25 lat temu Memorandum Budapeszteńskie mówiło o zabezpieczeniu niepodległości oraz nienaruszalności granic. Widać zatem pewną minimalizację zakresu gwarancji bezpieczeństwa. Co gorsza wypadkowa interesów trzech wielkich graczy sprawia, że należy zakładać, iż za jakiś czas obecny zakres gwarancji dla Ukrainy zostanie przez nich jeszcze bardziej zredukowany. Ponadczasowa zasadą bowiem głosi, że jeśli ktoś chce zyskać, to ktoś innym musi za to zapłacić. W tym wypadku do roli głównego płatnika idealnie pasuje jeden kraj.
2570	1	Tusk deklaruje: Zagwarantujemy legalność aborcji do 12 tygodnia
2570	3	Lider PO Donald Tusk zadeklarował we wtorek w Wałbrzychu, że jeśli PO wygra wybory, zagwarantuje legalny dostęp do aborcji do 12 tygodnia ciąży (po konsultacji pacjentki z lekarzem). Obiecał ponadto wprowadzenie związków partnerskich i przegląd prawa dotyczącego osób transpłciowych.
2570	5	Lider Platformy Obywatelskiej, który od dwóch dni przebywa na Dolnym Śląsku, we wtorek spotkał się z mieszkańcami Wałbrzycha i okolic. Jedna z uczestniczek dyskusji zapytała o propozycje rozwiązań prawnych dla osób nieheteronormatywnych.
2570	7	Szef PO powiedział, że jeśli Prawo i Sprawiedliwość przegra najbliższe wybory parlamentarne, będzie to oznaczało, że "przegrała ksenofobia, pogarda dla odmienności, brak szacunku dla ludzi o innej orientacji seksualnej czy transpłciowych". Przyznał, że w Platformie Obywatelskiej są ludzie o "różnym typie wrażliwości" w kwestiach praw osób nieheteronormatywnych. "Ja staram się - i nieraz dostaję za to po głowie - prowadzić w tej kwestii politykę skutecznego, chociaż zbyt powolnego z punktu widzenia środowisk, o których pani wspomniała, marszu w stronę nowoczesności i tolerancji, która musi się też zalęgnąć w naszych głowach i sercach, nie tylko w ustawach" - dodał Tusk.
2570	9	Zapowiedział, że jeśli wygra wybory, podejmie decyzję o legalizacji związków partnerskich. "Wiem, że to jest pierwszy krok i wiem, że to ciągle nie zawsze bywa popularne w różnych, nie tylko politycznych, środowiskach, ale musimy pokazać, że w kwestiach godności człowieka, w tym godności osób o innej orientacji seksualnej niż ta bardziej dominująca, tutaj już nie może być kalkulacji czysto politycznej, że np. się nie opłaca podjąć jakąś decyzję, bo ona nie będzie miała poparcia większości" - podkreślił Tusk.
2570	11	Jeśli chodzi o kwestie adopcji dzieci przez osoby jednopłciowe, to - jak dodał - debata w tej sprawie "dopiero przed nami". "Tu nie chodzi tylko o możliwe decyzje administracyjne, czy legislacyjne. Ja bardzo bym chciał, żeby ludzie także zaczęli akceptować i rozumieć kwestie, które do tej pory były dla nich niezrozumiałe. Jeśli mnie pani pyta, czy prawo do adopcji dzieci (...), jest do rozstrzygnięcia tuż po wyborach, ja tego dzisiaj nie wiem, naprawdę. Nie chcę dawać słowa wiedząc, że będę potrzebował do tych trochę ambitniejszych decyzji o charakterze obyczajowym, większości w parlamencie" - zaznaczył Tusk.
2570	14	Tusk zapowiedział legalną aborcje
2570	16	Lider PO zapowiedział ponadto złagodzenie prawa do przerywania ciąży. "Mamy ten projekt dotyczący legalnej aborcji do 12 tygodnia, która ma być decyzją kobiety w porozumieniu z lekarzem, a nie decyzją księdza, prokuratora i działacza PiS-u. Na sto procent to zagwarantujemy" - oświadczył szef PO.
2570	18	Nawiązując z kolei do sytuacji osób transpłciowych, Tusk ocenił, że procedura prawna w tej materii jest upokarzająca, bo każe takim osobom pozwać do sądu swoich rodziców. "Tym przepisom dotyczącym transpłciowości trzeba się przyjrzeć bardzo szczegółowo, żeby nie było tu żadnych utrudnień, które są tak dewastujące dla psychiki, szczególnie jeśli chodzi o młodego człowieka czy dziecko" - dodał szef PO.
2570	20	Zwrócił uwagę, że w Polsce mamy do czynienia z rekordową liczbą samobójstw wśród dzieci. "Jedną z przyczyn jest ta duszność, to poczucie, że władza, powołując się na tradycję czy religię, tłamsi tych ludzi, którzy chcą po prostu godnie żyć. Nie chcą nikomu niczego narzucać, ale chcą żyć tak, jak potrafią, jak im się to po prostu należy, bo każdy ma prawo do własnej drogi życia, do własnej godności, a ci, którzy mają inny pogląd, muszą się z tym pogodzić, że ich pogląd na życie i na wartości, jest ich poglądem i nie musi być obowiązującym dla wszystkich pozostałych" - podkreślił Tusk.
2570	22	W lutym zeszłego roku Zarząd Krajowy PO przyjął nowe stanowisko dotyczące praw reprodukcyjnych, które zatytułował "Pakiet Praw Kobiet". Złożyły się na niego m.in. propozycja legalizacji aborcji do 12 tygodnia ciąży po konsultacjach pacjentki z lekarzem i psychologiem, refundacji środków antykoncepcyjnych (także "dzień po"), badań prenatalnych oraz zabiegów in vitro.
2572	1	Korwin-Mikke ze zrozumieniem o aborcji. "Jeżeli kobieta nosi w sobie potworka..."
2572	3	Zacznijmy od tego, że kobieta nie może być szantażowana przez mężczyznę, aby dokonała aborcji. Niedopuszczalnym jest, aby partner mówił do swojej dziewczyny „Słuchaj, musisz dokonać aborcji”. Gdyby aborcja była legalna, to ilość aborcji na pewno byłaby mniejsza – mówi portalowi DoRzeczy.pl poseł Konfederacji Janusz Korwin-Mikke.
2572	5	Wczoraj pod Sejmem odbył się protest kobiet, które nie zgadzają się z zakazem aborcji. Panie chciały wyrazić swój sprzeciw wobec obywatelskiego projektu „Zatrzymaj aborcję” Kai Godek. Czy kobieta powinna mieć prawo do dokonania aborcji, czy nie?
2572	7	Nie. Jestem po stronie pani Godek, ale projekt, z którym przyszła do Sejmu jest zbyt rygorystyczny. Nie pozostawia wyboru kobietom, a kobieta musi mieć wybór. Problemem w temacie aborcji jest coś innego.
2572	9	Co?
2572	11	Ustalenie, kogo uznajemy za człowieka. Jeżeli kobieta nosi w sobie potworka, to nie może go obejmować ochrona gatunku ludzkiego. Wszystko oczywiście zależy od oceny lekarza.
2572	13	Czyli jest pan w stanie zrozumieć kobiety, które twierdzą, że nie chcą rodzić "chorego płodu"?
2572	15	Owszem. Jestem w stanie zrozumieć normalną kobietę, której może się trafić, że zamiast człowieka nosi w łonie coś, co nigdy nie będzie normalnie funkcjonowało. Natomiast panie, o których pani na początku wspomniała zupełnie mnie nie przekonują.
2572	17	Dlaczego?
2572	19	Dlatego, że występując w Sejmie i broniąc pedofilii zachowywały się w niezrozumiały sposób.
2573	1	Biedroń ostro zaatakował Hołownię. "Obrzydliwy i tchórzliwy pomysł"
2573	3	Szymon Hołownia zaproponował przeprowadzenie referendum ws. dostępu Polek do aborcji. Inicjatywa lidera Polski 2050 bardzo nie spodobała się Robertowi Biedroniowi. Pomysł nazwał "obrzydliwym i tchórzliwym".
2573	5	Robert Biedroń skomentował pomysł zorganizowania referendum ws. aborcji, który zaproponował Szymon Hołownia. Polityk porównał tę inicjatywę z telewizyjnym show.
2573	7	"Obrzydliwy i tchórzliwy pomysł referendum w sprawie aborcji. Ktoś pomylił telewizyjne show, gdzie widzowie decydują o tym kto wygra, z realnym życiem milionów kobiet. Polityk musi mieć odwagę do zmiany" – napisał na Twitterze Biedroń.
2573	9	Na wpis Biedronia nie pozostał obojętny lider Polski 2050. Hołownia skomentował tweet następująco:
2573	11	Jak bardzo trzeba gardzić ludźmi, a bardzo kochać siebie, żeby oddanie ludziom głosu nazywać „obrzydliwym tchórzostwem”, a oddanie głosu sobie - „odwagą”.
2573	13	Hołownia chce referendum
2573	15	Zdaniem lidera Polski 2050 w sprawie prawa aborcyjnego w Polsce powinno zostać przeprowadzone referendum. – Chcę zobaczyć i usłyszeć w Polsce nie wolę Jarosława Kaczyńskiego w sprawie tego, co kobiety powinny zrobić ze swoim życiem, tylko chcę zobaczyć i usłyszeć wolę Polaków – powiedział w piątek na antenie Polsat News.
2573	17	Zdaniem Hołowni pozwoliłoby to na podjęcie decyzji bez pośrednictwa partii politycznych. Jednocześnie lider Polski 2050 zaznaczył, że najtrudniejszym zadaniem w przygotowaniu tej inicjatywy byłoby napisanie pytań.
2573	19	Reakcja na wpis Biedronia
2573	21	Komentarz Biedronia spotkał się poruszeniem w sieci. Ze zdaniem Biedronia nie zgodził się Konrad Piasecki. Dziennikarz napisał:
2573	23	Co jest obrzydliwego w oddaniu głosu obywatelom? Dlaczego głos wyborczy nie jest „show” a głos referendalny już jest? Jeśli liberalne prawo aborcyjne ma być trwałe, to głos ogółu społeczeństwa będzie jego najlepszym gwarantem.
2573	25	W podobnym tonie wypowiedział się Jan Śpiewak.
2573	27	"Posłowie głosujący w Sejmie nad aborcją super, ale ludzie w wyborach bezpośrednich źle? Myślę, że szeregowy poseł jest bardziej zdemoralizowany i głupszy niż szeregowy obywatel naszego kraju. Dlaczego Nowa Lewica tak bardzo nie lubi demokracji i ma protekcyjny stosunek do ludzi?" – napisał aktywista.
2573	29	Pomysł referendum ma też wielu przeciwników. Negatywnie ocenił go m.in. Wojciech Karpieszczuk, dziennikarz Gazety Wyborczej.
2573	31	"Pewnych spraw nie oddaje się pod referendum. Czy zapytałby Pan w referendum o to, czy Żydzi mogą startować w wyborach i sprawować funkcje publiczne? Nie? No właśnie. To dlaczego chce Pan pytać, czy kobiety powinny umierać z powodu zakazu aborcji?" – napisał.
2574	1	Kwaśniewski o aborcji: Gdybym był u władzy, to bym tę ustawę nieco zliberalizował
2574	3	Aleksander Kwaśniewski, były prezydent, był gościem na antenie Radia ZET. W trakcie długiej rozmowy poruszono również temat aborcji. Kwaśniewski przyznał, że gdyby dalej piastował władzę, to ustawę antyaborcyjną „nieco by zliberalizował”.
2574	5	Kwaśniewski przyznał, że w obecnych warunkach jest zwolennikiem kompromisu aborcyjnego, który obowiązuje aktualnie. Zdaniem byłego prezydenta „jest to maksimum tego, co można w tej sprawie zrobić”. Polityk dodał również, że na dzień dzisiejszy możliwości liberalizacji tej ustawy nie ma. Ma na to wpływ skład parlamentu, który jest o wiele bardziej konserwatywny niż w poprzednich latach. (…) ostatni raz taka możliwość liberalizacji ustawy to była za czasów poprzednich, kiedy do parlamentu weszła i lewica i grupa Palikota i gdyby wtedy Platforma, w tej swojej części liberalnej na tyle była odważna żeby zliberalizować tą ustawę, to prawdopodobnie, praktycznie była to ostatnia możliwość. W tej chwili mamy bardzo konserwatywny parlament, który gdyby dać im wolną rękę prawdopodobnie bardzo by tą ustawę zaostrzył, uczynił bardziej restrykcyjną – powiedział i powtórzył, że wspomniany kompromis „to maksimum, które możemy dzisiaj mieć”.
2574	7	Aleksander Kwaśniewski, w czasie kampanii prezydenckiej, w trakcie której walczył o fotel głowy państwa z Lechem Wałęsą, przyznawał, że jest zwolennikiem aborcji w niektórych przypadkach. Aborcja powinna być legalna – w przypadku komplikacji zdrowotnych związanych z porodem, trwałego uszkodzenia płodu oraz z przyczyn społecznych – mówił. Po tym gdy spadła na niego fala krytyki ze strony Kościoła Katolickiego, dodawał: W sprawie stosunku do aborcji czy relacji państwo-Kościół wierzę, że większość społeczeństwa myśli bliżej mnie niż biskupów. Ze strony hierarchów Kościoła nie widzę skłonności do dialogu ani uznania, że można różnie patrzeć na te same sprawy. Kompromis proponowany przez Kościół wygląda tak: „Ma być tak, jak my chcemy, a ten, kto myśli inaczej, powinien znaleźć się na marginesie życia politycznego”. Na to zgody być nie może.
2574	9	W 2004 roku, po wygranej pierwszej turze drugich wyborów prezydenckich, w których brał udział, oświadczył zaś, że jest zwolennikiem wypracowanego w latach 90. kompromisu. Moje stanowisko jest niezmienne. To, co udało się uzyskać jako rezultat dramatycznej dyskusji w Polsce i kompromisu z Kościołem, powinno zostać utrzymane – powiedział i dodał, że jeżeli zostanie prezydentem po raz drugi, to zawetuje projekt dopuszczający aborcję ze względów społecznych.
2575	1	Co Komisja zamierza zrobić w sprawie aborcji w Polsce? Debata w PE w rocznicę wyroku Trybunału Przyłębskiej
2575	3	Na tej sali musimy mieć odwagę powiedzieć: aborcja to po prostu świadczenie medyczne. Aborcja jest prawem człowieka. Aborcja jest ok" - mówiła w PE Sylwia Spurek. Beata Mazurek cytowała Jana Pawła II, a Jadwiga Wiśniewska zarzucała Parlamentowi hipokryzję
2575	5	20 października 2021 w Parlamencie Europejskim odbyła się debata zainicjowana przy okazji rocznicy wyroku Trybunału Konstytucyjnego z 22 października 2020 roku, który realnie zakazuje aborcji w Polsce. Jako pierwszy głos zabrał w imieniu Rady Europejskiej Anže Logar, podkreślając, że „aborcja jest delikatną kwestią pod względem prawnym i etycznym, a Europejski Trybunał Praw Człowieka pozostawia państwom członkowskim bardzo szerokie pole do ustalania, czy będzie prawnie dozwolona i w jakich przypadkach”.
2575	7	Przemawiająca po nim komisarz ds. równego traktowania Helena Dalli również zaznaczała, że UE nie posiada kompetencji w sprawach dotyczących przerywania ciąży. „Aborcja w Polsce dostępna jest tylko dla kobiet, które mają pieniądze, by wyjechać za granicę. Pandemia dodatkowo to utrudniła” – zauważyła jednak Dalli. Podkreślała, że „prawa dotyczące zdrowia seksualnego i prokreacyjnego powinny być identyczne dla kobiet i mężczyzn” i że składają się na nie nie tylko aborcja, ale też antykoncepcja, leczenie HIV i innych chorób przekazywanych drogą płciową. Ale zaznaczała, że przepisy dotyczące zdrowia, w tym właśnie aborcja, leżą poza kompetencjami UE, dlatego Unia może państwa jedynie „zachęcać do praw kobiet w usługach medycznych”.
2575	9	Łukacijewska: Polki potrzebują wsparcia
2575	11	W imieniu grupy EPL głos zabrała europosłanka Elżbieta Łukacijewska (PO), nawiązując bezpośrednio do wypowiedzi przedstawicieli Rady i Komisji:
2575	13	„My wiemy, że to kompetencje krajów członkowskich. Niemniej, z tej izby jest potrzebny sygnał, dyskusja skierowana do polskich kobiet, że wiemy o tych problemach, znamy je i wspieramy”.
2575	15	Łukacijewska przytaczała statystyki dotyczące odsetka aborcji wykonywanych przed wyrokiem ze względu na wady płodu.
2575	17	„Żaden zakaz nie ograniczy liczby zabiegów i nie sprawi, że kobiety będą chciały być matkami. Polski rząd siłą próbuje zmusić kobiety do heroizmu. Żaden polityk nie może być sumieniem polskich kobiet” – mówiła.
2575	19	„To smutne, że to nie polski rząd, ale rządy innych krajów – Czech, Belgii, krajów skandynawskich wyciągają do Polski pomocną dłoń. Polska staje się krajem nieprzyjaznym dla matek, a ciąża obarczona jest ryzykiem i strachem”.
2575	21	Polityczka podkreślała, że sprawa aborcji to nie jedyny grzech polskiego rządu w kwestii praw reprodukcyjnych. Przypomniała o zamykaniu in vitro, problemach z dostępem do badań prenatalnych, słabym wsparciu dla rodzin wychowujących osoby niepełnosprawne, braku realnego dostępu do edukacji seksualnej.
2575	23	„To my odpowiadamy za wydarzenia w Polsce”
2575	25	W mocny sposób do zachowawczego stanowiska europejskiego establishmentu odniósł się także Predrag Matić. Przemawiający w imieniu S&D nawiązał do spotkania z aktywistkami Ogólnopolskiego Strajku Kobiet, które odbyło się wcześniej w Parlamencie:
2575	27	„Byłem zszokowany, bo nie tylko dostęp do opieki zdrowotnej jest ograniczony, ale dodatkowo zastrasza się tych, którzy wyszli na ulice, by zaprotestować. Chcę powiedzieć, że podziwiam odwagę tych wszystkich osób, które bronią swoich praw.
2575	29	My częściowo odpowiadamy za tę sprawę, ponieważ Komisja ukrywa się za argumentem o kompetencjach krajowych. To jest wygodne dla ludzi, którzy mają w nosie europejskie wartości, plują na nie.
2575	31	Dlatego chcę spytać Komisję Europejską: co mamy zrobić? Dziś to Polska, a jutro być może jakiś inny kraj”.
2575	33	„Wczoraj mówiliśmy o praworządności w Polsce. Dzisiejsza dyskusja się z tym wiąże. Mówimy przecież o decyzji upolitycznionego Trybunału Konstytucyjnego” – mówiła Karen Melchior, duńska europosłanka z Odnówmy Europę.
2575	35	„Nasza demokracja jest także zagrożona, jeżeli atakuje się mniejszości. Gdy wykopywano węgiel, zabierano ze sobą kanarki, żeby ostrzegały przed zbliżającym się wybuchem. Dziś aktywiści praw człowieka są szykanowani, zastraszani przez własny rząd, który chce ich uciszyć. Musimy im pokazać, że nie są sami, cały świat im się przygląda”.
2575	37	Hiszpańska europosłanka María Eugenia Rodríguez Palop oraz słowacki europoseł Michal Šimečka podkreślali także, że sprawa Polski jest problemem uniwersalnym, ponieważ także w ich krajach zaobserwować można ruchy zmierzające do zakwestionowania praw reprodukcyjnych kobiet.
2575	39	Spurek: Czas, by Komisja wzięła stronę kobiet
2575	41	Sylwia Spurek (Zieloni) poinformowała, że w rocznicę wyroku Polki wyjdą ponownie na ulice pod hasłem „Bronimy życia. Życia kobiet”.
2575	43	„Na tej sali musimy mieć odwagę powiedzieć: aborcja to po prostu świadczenie medyczne. Aborcja jest prawem człowieka. Aborcja jest ok. Bez prawa do aborcji nie ma w Unii polityki równości, polityki spójności. Od decyzji TK mija rok. Czy Komisja szukała rozwiązań? Czy wygodniej było porzucić temat i zasłaniać się brakiem kompetencji?” – mówiła europosłanka.
2575	45	„Pani komisarko, jeśli kompetencje są dla was barierą, to czas na zmiany legislacyjne. Czas, by Komisja bezwarunkowo trzymała stronę kobiet, żeby wsparła odważne Polki, które od lat konsekwentnie protestują na ulicach. Mimo hejtu, kosztem życia zawodowego i prywatnego”.
2575	47	Wiśniewska o syndromie poaborcyjnym
2575	49	„Aborcja nie jest, nie była i nigdy nie będzie ok. Trzeba mieć świadomość, że te osoby, które dopuszczają się aborcji, przeżywają potem wielkie cierpienia. Czasem z tej traumy nie są w stanie otrząsnąć się przez całe życie. Pani komisarz Dalli wyraziła troskę, jak to jest z dostępnością aborcji w Polsce. A jak to jest na Malcie? Czy tam nie ma najbardziej restrykcyjnego prawa w tej kwestii w Unii Europejskiej? Czy dlatego ta sprawa Malty nie jest podnoszona w PE, bo na Malcie jest lewicowy rząd?” mówiła Jadwiga Wiśniewska (EKR, PiS). „To pokazuje jak pełni jesteście hipokryzji. Tą debatą dajecie świadectwo degradacji istoty praworządności w UE”.
2575	51	Europosłanka PiS stwierdziła, że aborcja nie jest prawem człowieka, a na poparcie swoich tez zaczęła cytować Konwencję o prawach dziecka: „dziecko, z uwagi na swoją niedojrzałość fizyczną oraz umysłową, wymaga szczególnej opieki i troski, w tym właściwej ochrony prawnej, zarówno przed, jak i po urodzeniu”.
2575	53	Biedroń: polscy talibowie idą dalej
2575	55	„Piekło kobiet trwa. Rok temu Kaczyński przypieczętował wyrok na kobiety. Polska stała się de facto patriarchalnym państwem religijnym, w którym Polki, niczym bohaterki »Opowieści podręcznej« są pozbawiane głosu i sprowadzane do roli inkubatora. To przerażające barbarzyństwo i ugruntowane przez rząd tortury” – mówił Robert Biedroń.
2575	57	„Niestety polscy talibowie nie poprzestają na tym. Do Sejmu trafił kolejny projekt ustawy, który będzie traktował przerwanie ciąży będącej zagrożeniem życia i zdrowia kobiety jako morderstwo, za które ma grozić dożywocie. To PiS doprowadził do tego, że w 2021 roku Polki mają mniej praw, niż kiedy Polska wstępowała do UE”.
2575	59	Praworządność według Jana Pawła II
2575	61	Beata Mazurek zaczęła od cytatu z Jana Pawła II: 'Człowiekiem jest również nienarodzone dziecko. Co więcej, Chrystus utożsamia się z najmniejszymi. Jak więc można nie widzieć go w istocie nienarodzonej? (…) Gdy państwo nie używa swojej władzy w obronie słabszych, zagrożone są podstawy praworządności państwa”.
2575	63	„Polska będzie bronić praworządności. Nie damy sobie narzucić lewicowego dyktatu. Będziemy bronić praw dzieci nienarodzonych i powtarzać do znudzenia, że kompetencje w zakresie organizacji systemów ochrony zdrowotnej leżą w kompetencjach państw członkowskich” – stwierdziła europosłanka PiS.
2575	65	Głos zabrała także Róża Thun, odnosząc się bezpośrednio do słów Jadwigi Wiśniewskiej zarzucającej PE hipokryzję:
2575	67	„Hipokryzja to udawanie, że broni się ludzkiego życia od poczęcia aż do naturalnej śmierci. Zamiast podać rękę kobietom w rozpaczliwej sytuacji, otoczyć opieką, wesprzeć, spycha się je bezdusznie do nielegalnego, niebezpiecznego dla zdrowia podziemia albo wysyła się za granicę”.
2575	69	Europosłanka nawiązała także do sytuacji na granicy z Białorusią: „Za naszą granicą za drutem kolczastym dorośli i dzieci umierają z głodu, pragnienia i wyziębienia. Pozwolę sobie zauważyć, że również oni są dziećmi poczętymi. Tyle że już dużymi”.
2576	1	Dziambor wywołał burzę. Poseł Konfederacji zmienia zdanie ws. aborcji?
2576	3	Artur Dziambor od dawna prezentuje się, jako przeciwnik aborcji. Jednak jego ostatnie wypowiedzi sugerują, że polityk dopuszcza przerywanie ciąży w niektórych sytuacjach. Ze swoim partyjnym kolegą polemizuje nawet Robert Winnicki.
2576	5	W miniony czwartek Trybunał Konstytucyjny orzekł, że aborcja eugeniczna jest niezgodna z konstytucją. Orzeczenie zapadło większością głosów. Sędziowie Leon Kieres i Piotr Pszczółkowski zgłosili zdanie odrębne do wyroku. Posłowie Konfederacji od dawna domagali się zaostrzenia prawa aborcyjnego i wykreślenia m.in. tzw. aborcji eugenicznej.
2576	7	"Trybunał Konstytucyjny zrobił to, czego PiS zrobić w Sejmie nie chciał. Wniosek, pod którym podpisali się wszyscy posłowie #Konfederacja i część klubu PiS został rozpatrzony pozytywnie. Wygrało życie! Życie jest najważniejsze!" – tryumfował wówczas Artur Dziambor.
2576	9	Dwa dni później polityk opublikował specjalne oświadczenie. "W mojej ocenie całkowity zakaz aborcji i zmuszanie kobiet do rodzenia np. dzieci bez mózgu nie może mieć miejsca w cywilizowanym kraju. Takie sytuacje postrzegam jako nieludzkie" – przekonywał.
2576	11	Kwestia dopuszczalności aborcji jest tak ważna, że nie ma tu miejsca na niedomówienia. Aby nie było wątpliwości co do mojego stanowiska w tej sprawie:
2576	13	Jako konserwatysta, jestem przeciwnikiem liberalizacji prawa aborcyjnego. Życie każdego człowieka jest dla mnie najwyższą wartością. W związku z tym uważam, że dotychczasowy kompromis aborcyjny zawierał wady. Czwartkowa decyzja Trybunału Konstytucyjnego powinna przyczynić się do ich naprawienia. Nie wyobrażam sobie, aby na zaistniałym stanie prawnym dyskusja się zakończyła.
2576	15	Dotychczas funkcjonującą przesłankę prawdopodobnej wady dziecka, należy zamienić na pewność wady letalnej. Taki zapis sprawi, że kobiety nie będą skazane na donoszenie dzieci, które nie mają szans na życie poza organizmem matki, lub których życie będzie krótkie i pełne cierpienia. Jednocześnie da to szansę na szczęśliwe życie dzieci z np. Zespołem Downa. W mojej ocenie całkowity zakaz aborcji i zmuszanie kobiet do rodzenia np. dzieci bez mózgu nie może mieć miejsca w cywilizowanym kraju. Takie sytuacje postrzegam jako nieludzkie.
2576	17	Jednocześnie uważam, że powinniśmy jak najszybciej opracować regulacje wspierające rodziny, które wychowują dzieci z niepełnosprawnościami. Taka pomoc ma być konkretna i realna i nie ma zamykać się jedynie w sferze finansowej. Jest to jedna z nielicznych sytuacji, w których jestem gotów poprzeć rozwiązania socjalne Państwa.
2576	19	Deklaruję swoją chęć do pracy nad takimi ustawami i wzywam polityków wszystkich stron sporu o włączenie się i poparcie tej drogi.
2576	21	Wiem, że moje stanowisko może nie zadowolić części prawicy, o skrajnej lewicy po drugiej stronie nie wspominając. W tym przypadku jednak nie jestem przede wszystkim politykiem. Jestem przede wszystkim mężem, ojcem, przyszłym ojcem i człowiekiem. Kieruję się tym co podpowiada mi sumienie.
2576	23	Poniżej oświadczenie Partii KORWiN w tej sprawie.
2576	25	Dziambor był dzisiaj gościem Tok FM, gdzie podkreślał, że wszystkie partie powinny się porozumieć ws. możliwości przerywania ciąży. – Cieszyłem się z orzeczenia Trybunału Konstytucyjnego. Teraz należy zrobić drugi krok. Cała klasa polityczna, od prawicy do lewicy powinna usiąść i się dogadać – stwierdził.
2576	27	Polityk podkreślił ponownie, że w niektórym momentach zabieg aborcji powinien być dozwolony. – Jeżeli mówimy o dzieciach, które mają wady letalne, chciałbym ja i chyba chcielibyśmy wszyscy, żeby rodzice mogli zdecydować, czy takie dziecko donosić do końca z pełną wiedzą, że to dziecko nie przeżyje poza łonem matki, czy dokonać wcześniejszego usunięcia – stwierdził.
258	1	Komentarz: Mariupol - miasto rosyjskiej hańby
258	3	To portowe miasto w Donbasie stało się symbolem wojny eksterminacyjnej, którą Rosja prowadzi przeciwko Ukrainie. Ale okupacja to nie koniec ukraińskiej historii Mariupola.
258	5	W tych dniach kończy się najczarniejszy rozdział w historii Mariupola. Ukraińscy bojownicy opuszczają hutę Azow po prawie trzech miesiącach oporu. Był to rekord w wojnie Rosji z Ukrainą, która rozpoczęła się od aneksji Krymu. Jedynie lotnisko w Doniecku było bronione jeszcze dłużej w 2014 i 2015 roku. Sytuacja w Mariupolu była jednak trudniejsza, ponieważ Ukraina nie mogła militarnie pomóc oblężonym.
258	7	Niektórzy ukraińscy bojownicy opuszczają bunkry pod samą hutą, inni są wynoszeni na noszach, jeszcze inni zostają, by poddać się jako ostatni - lub zginąć. Ci, którzy wybrali niewolę, mają nadzieję, że zostaną wymienieni na żołnierzy rosyjskich pojmanych przez armię ukraińską. Trudno przewidzieć, czy się to uda. Rosja najwyraźniej się nie spieszy i wykorzystuje ukraińskich jeńców wojennych do upokarzającej propagandy.
258	9	Mariupol - nazwa miasta położonego nad brzegiem Morza Azowskiego jest dziś znana na całym świecie. Będzie o tym mowa na pierwszych stronach książek o historii wojny Rosji z Ukrainą, która jest brutalną wojną na wyniszczenie. Mariupol jest pierwszym dużym miastem ukraińskim, które zostało całkowicie zniszczone przez armię rosyjską, systematycznie i bez liczenia się z ofiarami wśród ludności cywilnej. Zostało szybko otoczone, ale nie poddało się, lecz stawiło opór i w ten sposób stało się wzorem dla ukraińskiej woli samostanowienia. Mariupol był jedynym dużym miastem w dotychczas okupowanej południowej Ukrainie, które stawiło tak silny opór. Kijów będzie musiał się nad tym zastanowić.
258	11	Dokładna liczba ofiar śmiertelnych w mieście, które przed wojną zamieszkiwało około pół miliona ludzi, nie jest jeszcze znana, ale można się obawiać, że sięga dziesiątek tysięcy. Po tygodniach nieustannego ostrzału prawie żaden budynek mieszkalny nie pozostał nietknięty. Jest to niewątpliwie zbrodnia wojenna.
258	13	Dlaczego Rosja tak brutalnie zaatakowała Mariupol
258	15	Od pierwszego dnia wojny Mariupol, obok Charkowa i Kijowa, był jednym z trzech miast, o które toczyły się najbardziej zacięte walki. Dlaczego akurat Mariupol? Przede wszystkim ze względu na jego znaczenie strategiczne. Mariupol jest drugim po Doniecku najważniejszym ośrodkiem przemysłowym w Donbasie i ważnym portem handlowym. Wiosną 2014 roku podzielił on los Doniecka i Ługańska i przez kilka tygodni był okupowany przez prorosyjskich separatystów, ale szybko został wyzwolony przez armię ukraińską. Od tego czasu linia frontu przebiegała w odległości kilku kilometrów od miasta. Dwa lokalne giganty przemysłowe, Azov Steel i Kombinat Metalurgiczny Iljicz, były w stanie kontynuować produkcję.
258	17	Przez osiem lat mieszkańcy Mariupola żyli na beczce prochu. Jednak z wyjątkiem ataku w styczniu 2015 roku, w którym zginęło ponad 30 osób, miasto zostało oszczędzone i nie poniosło dalszych ofiar ani zniszczeń. W tym czasie Mariupol stał się centrum rosyjskojęzycznego, ale proukraińsko nastawionego Donbasu. Niebiesko-żółte flagi były cierniem w oku tych, którzy chcieli widzieć Mariupol jako część regionów, które w rzeczywistości są okupowane przez Rosję za pomocą separatystów. Jest to również przyczyna szczególnego okrucieństwa armii rosyjskiej. Ponadto istotną rolę odgrywa położenie Mariupola, który w pasie lądowym łączącym Rosję z anektowanym Krymem. Stworzenie takiego połączenia lądowego jest jednym z oczywistych celów Rosji w tej wojnie.
258	19	Wreszcie innym, bardzo ważnym powodem jest fakt, że w Mariupolu znajdowała się główna kwatera Pułku Azowskiego, założonego przez radykalnych nacjonalistów. To właśnie oni odegrali decydującą rolę w wyzwoleniu miasta w 2014 r. Samo istnienie Pułku Azowskiego, małej, ale znanej i dobrze uzbrojonej jednostki ukraińskiej Gwardii Narodowej, od lat jest głównym tematem rosyjskiej propagandy. Odkąd Rosja ogłosiła "denazyfikację" jako oficjalny cel wojenny, Kreml stara się zniszczyć wszystkich, których nazywa "nazistami".
258	21	Proces rosyjskich zbrodniarzy wojennych w Mariupolu.
258	24	Cena, jaką musiał za to zapłacić Mariupol, jest oburzająca. W pamięci historii świata Mariupol zapisał się jako jedno z miast, które zostało niemal całkowicie zniszczone w wyniku działań wojennych. Bitwa o Mariupol zostanie zapamiętana ze wstrząsającego ostrzału kliniki położniczej, z której wynoszono zakrwawione matki, a także ze zbombardowania teatru, w którego piwnicach schronili się i zginęli cywile. Te zdjęcia nigdy nie zostaną zapomniane. Mariupol stał się miastem rosyjskiej hańby.
258	26	Okupacja przez wojska rosyjskie nie kończy jednak ukraińskiej historii miasta. Tak jak znów w Mariupolu produkowana będzie stal, tak samo będzie tam powiewać kiedyś ukraińska flaga. Ale najbardziej ponury rozdział w historii miasta zostanie ostatecznie zamknięty dopiero wtedy, gdy zbrodniarze wojenni, którzy dokonali tego brutalnego podboju, staną przed sądem. Już teraz pojawiają się głosy wzywające do powołania międzynarodowego trybunału nie w Hadze, ale na miejscu, w Mariupolu. Świadków zbrodni popełnianych przez rosyjskie wojsko w Ukrainie jest aż nadto.
2580	1	„Aborcja powinna być legalna, bezpieczna i bezkosztowa”. Głosowanie w Sejmie wkrótce, kto będzie za?
2580	3	Do końca czerwca Sejm ma czas na zajęcie się obywatelskim projektem legalizacji aborcji do 12. tygodnia ciąży. Jak zagłosują posłanki i posłowie? Komitet "Legalna aborcja. Bez kompromisów" założył stronę, na której można to sprawdzić. Już wiadomo, że jeden z posłów KO jest przeciw
2580	5	W czerwcu zaplanowano dwa posiedzenia Sejmu: 8-9 i 22-23 czerwca. Podczas jednego z nich obywatelski projekt legalizacji aborcji do 12. tygodnia ciąży powinien mieć pierwsze czytanie. Projekt został złożony 1 kwietnia i od tego dnia Sejm ma 3 miesiące na jego rozpatrzenie (a konkretnie – rozpoczęcie procedowania). Komitet inicjatywy ustawodawczej uzbierał ponad 200 tys. podpisów obywateli i obywatelek.
2580	7	Projekt zakłada głównie: dostęp do aborcji do 12. tygodnia ciąży (na NFZ), dostęp do aborcji po 12. tygodniu w przypadku wad płodu lub gwałtu, depenalizację aborcji, rozszerzenie pakietu badań prenatalnych
2580	9	Jak zagłosują posłanki i posłowie? Czy projekt trafi do komisji (bo PiS uzna, że projekty obywatelskie zasługują chociaż na to), czy zostanie od razu odrzucony?
2580	11	Kto za, kto przeciw?
2580	13	Żeby zmobilizować parlamentarzystów i parlamentarzystki do jasnej deklaracji, komitet inicjatywy ustawodawczej założył stronę aborcjanatak.pl, poprzez którą można „zaczepiać” posłów i posłanki i pytać, jak zagłosują. Na razie swoją odpowiedź dało 118 osób, 68 na TAK (w tym 19 z KO, 44 z Lewicy, 3 z PPS, 2 z Polska 2050) i 50 na NIE.
2580	15	NIE odpowiedzieli w większości posłowie PiS (41) i Konfederacji (7), ale znalazł się także poseł KO – Paweł Poncyliusz. To nie dziwi, biorąc pod uwagę, że jeszcze niedawno był w PiS, a wczoraj – 2 czerwca – zadeklarował: „Na pewno dużo bliżej mi do Korwina niż do niektórych postulatów partii Razem”.
2580	17	TAK odpowiedzieli głównie posłowie Lewicy (44) i KO (17), ale znalazły się także dwie posłanki Polski 2050 – Hanna Gill-Piątek i Paulina Henning-Kloska.
2580	19	TAK odpowiedziała posłanka Zielonych (KO)Małgorzata Tracz, z którą rozmowa poniżej.
2580	21	Aborcja to nie jest coś abstrakcyjnego, tylko życie
2580	23	Magdalena Chrzczonowicz, OKO.press: Dlaczego będzie pani głosować za?
2580	25	Małgorzata Tracz, Zieloni, KO: Zieloni od dawna mają legalną aborcję w swoim programie. Ja sama oraz inni politycy Zielonych włączali się od dawna w zbieranie podpisów pod projektami takimi jak „Ratujmy kobiety”. Aborcja powinna być legalna, dostępna, bezpieczna i bezkosztowa. To jest zabieg medyczny. Kobiety mają prawo decydować o swoim życiu i zdrowiu. Nie rozumiem, dlaczego ktoś to prawo nam odebrał. Tak jak inne Europejki zasługujemy na równe traktowanie.
2580	27	W 2021 roku Platforma Obywatelska ogłosiła, że popiera prawo do aborcji do 12. tygodnia. W związku z tym KO zagłosuje za projektem?
2580	29	Jestem pewna, że tak. Chodzi na razie o odesłanie projektu do dalszych prac. Kluczowe będzie, jak zachowa się PiS i Konfederacja – czy zagłosują za projektem obywatelskim, czy przeciw? Czy wyrzucą do kosza setki tysięcy podpisów obywateli i obywatelek?
2580	31	Ale nawet jeżeli projekt przejdzie do komisji, to tam zapewne utknie, bo przecież PiS nie zagłosuje za prawem do aborcji, skoro przed chwilą zaostrzył prawo rękami TK. Jednak w najnowszym sondażu Ipsos dla OKO.press poparcie dla prawa do aborcji wśród wyborców PiS wzrosło dość znacząco.
2580	33	Każdy z nas zna kogoś, kto aborcji z różnych powodów potrzebował – siostrę, koleżankę, kuzynkę. Aborcja jest blisko, to nie jest coś abstrakcyjnego, tylko życie. Zakaz z 2020 r. sprawił, że te osoby przerwać ciąży nie mogą. I widzimy bliską nam kobietę cierpiącą, w bardzo trudnej sytuacji, może taką, która nie ma środków, by przerwać ciąże na własną rękę. Widzimy ten dramat. Dość szybko, jak sądzę, zmieniamy wtedy zdanie.
2580	35	Gorący kartofel
2580	37	Temat aborcji w Sejmie mało komu jest na rękę, dlatego zapewne prace nad projektem są spychane na ostatnią chwilę.
2580	39	PiS, chociaż ma jasne stanowisko w tej sprawie (stoi w końcu za zaostrzeniem ustawy w 2020 r.), musi się mierzyć z zakusami fundamentalistów, którzy chcą zakazu aborcji także w przypadku gwałtu oraz zakazu tabletek poronnych. Projekt obywatelski zrównujący aborcję z zabójstwem został co prawda w grudniu 2021 r. odrzucony, także głosami PiS, ale aż 41 posłów partii rządzącej było za skierowaniem projektu do dalszych prac (w tym dwóch wiceministrów z MEiN):
2580	41	PiS musi także brać pod uwagę wzrastającą aprobatę dla prawa do aborcji także we własnym elektoracie. Z sondażu Ipsos dla OKO.press wynika, że odsetek popierających prawo do przerwania ciąży do 12 tygodnia wzrósł wśród głosujących na partię rządzącą aż o 10 pkt proc. w ciągu ostatniego 1,5 roku.
2580	43	Temat jest niewygodny także dla PO, która przez lata próbowała lawirować między konserwatystami we własnych szeregach (takimi jak Joanna Fabisiak) i liberałami, dla których prawo do aborcji to europejski standard. PO długo zatem popierała tzw. „kompromis aborcyjny”, czyli bardzo restrykcyjną ustawę z 1993 r., która tak naprawdę była wynikiem kompromisu wyłącznie z Kościołem katolickim. PO z uporem powoływała się na „konserwatywną kotwicę”, Grzegorz Schetyna, szef PO w latach 2016-2020, chciał wpisania „kompromisu” do konstytucji.
2580	45	Wielu będzie pamiętać blamaż PO, której kilkunastu posłów nie zagłosowało w 2018 r. za projektem Barbary Nowackiej „Ratujmy kobiety”, co sprawiło, że projekt upadł. W tym samym głosowaniu aż 59 posłów i posłanek PiS było za skierowaniem projektu do dalszych prac (zgodnie z zasadą, by dać szansę projektom obywatelskim). Zabrakło ośmiu głosów:
2580	47	Dopiero w 2021 roku PO ogłosiła „nową umowę społeczną”, porzuciła ustawę z 1993 roku i – pod wieloma warunkami – opowiedziała się za prawem do aborcji do 12. tygodnia ciąży (o ile kobieta znajduje się w „wyjątkowo trudnej sytuacji” i skonsultuje się z psychologiem i lekarzem):
2580	49	Nadal jednak w KO znajdzie się na pewno kilkoro posłów i posłanek, którzy zagłosują przeciw projektowi. Należą do nich Paweł Poncyliusz (już to zadeklarował), Paweł Kowal (w 2021 roku deklarował, że nie zgadza się z nowym stanowiskiem PO) oraz Joanna Fabisiak (po głosowaniu w 2018 roku została zawieszona, ale po wyborach w 2019 wróciła do KO).
2580	51	Wątpliwości co do aborcji nie ma Lewica oraz mniejsze ugrupowania, które obok PO wchodzą w skład Koalicji Obywatelskiej: Zieloni, Nowoczesna i Inicjatywa Polska (powstała na kanwie projektu liberalizacji ustawy aborcyjnej „Ratujmy kobiety”). Te wszystkie partie jasno popierają prawo do aborcji. Posłanki Lewicy i Zielonych weszły w skład komitetu „Legalna aborcja. Bez kompromisów”.
2580	53	Nie ma jasności, jak zachowają się posłowie i posłanki Polski 2050. Lider partii, Szymon Hołownia, jest przeciw prawu do aborcji, w przeszłości był nawet za zaostrzeniem ustawy z 1993 r. Odkąd wszedł do polityki jest zwolennikiem referendum, a po 2020 r. zwolennikiem przywrócenia tzw. „kompromisu”. Jednak dwie posłanki – Hanna Gill-Piątek i Paulina Henning-Kloska – już zadeklarowały poparcie dla projektu, można też założyć, że tak zagłosuje Joanna Mucha. Sprzeciwu można się spodziewać m.in. od Pawła Zalewskiego i Wojciecha Maksymowicza.
2580	55	Jak zagłosuje PSL? Niektórzy ludowcy, m.in. Władysław Kosiniak-Kamysz, deklarują bardzo konserwatywne poglądy na temat prawa do aborcji (w 2017 roku szef PSL deklarował, że usunąłby jedną z przesłanek do aborcji z ustawy z 1993 roku, czyli zrobiłby to samo, co zrobił TK w 2020 roku). PSL jako partia opowiada się za referendum.
2580	57	Większość posłów Konfederacji to aborcyjni fundamentaliści, chociaż w partii dyscypliny nie ma. W głosowaniu 2 grudnia – w sprawie projektu zrównującego aborcję z zabójstwem – aż 6 posłów głosowało przeciwko odrzuceniu projektu, a tylko trzech za odrzuceniem.
2580	59	Jakie są opcje?
2580	61	Oczywiście przegłosowanie projektu dotyczącego legalnej aborcji w tej kadencji parlamentu jest praktycznie niemożliwe, projekt ma znaczenie głównie symboliczne.
2580	63	Nasz sondaż omawiamy niżej.
2580	65	Mamy zatem dwie możliwości, które zależą głównie od zachowania posłów PiS:
2580	67	pierwsza: projekt przepada już w pierwszym czytaniu, bo PiS chce przed wakacjami zakończyć sprawę, nie denerwować ani swoich wyborców, ani fundamentalistycznego skrzydła czy Kościoła.
2580	69	druga: projekt przechodzi do komisji (bo „projekty obywatelskie powinny mieć szansę”) i tam utyka do wyborów w 2023. Warto zaznaczyć, że projekty obywatelskie, nad którymi prace trwają, przechodzą na kolejne kadencje Sejmu – nie podlegają zasadzie dyskontynuacji.
2580	71	88 proc. wyborców KO za liberalizacją
2580	73	W najnowszym sondażu Ipsos dla OKO.press (10-12 maja 2022) 66 proc. Polek i Polaków opowiedziało się za prawem do aborcji do 12. tygodnia ciąży. W dół słupki ciągną głównie wyborcy PiS, ale i tam poparcie wzrosło – z 24 proc. w 2020 roku do 34 proc. obecnie. Wyborcy wszystkich innym partii popierają prawo do aborcji:
2581	1	Referendum w sprawie aborcji? Scheuring-Wielgus: nie rozmawiamy w referendach o prawach człowieka
2581	3	Aborcja to prawo człowieka, o prawach człowieka nie powinno decydować referendum - mówiła w "Jeden na jeden" w TVN24 Joanna Scheuring-Wielgus, wiceprzewodnicząca Nowej Lewicy. Jej zdaniem, "aborcja powinna być bezpieczna i dostępna dla kobiety", a "kobieta powinna mieć wybór".
2581	5	W środę późnym wieczorem w Sejmie odbyło się pierwsze czytanie obywatelskiego projektu liberalizacji prawa aborcyjnego. Posłowie rozstrzygną jego losy w bloku głosowań w czwartek.
2581	7	Wiceprzewodnicząca Nowej Lewicy Joanna Scheuring-Wielgus była pytana w "Jeden na jeden" w TVN24, dlaczego jej ugrupowanie nie dąży do tego, by rozstrzygnąć sprawę aborcji w referendum. - Bo nie rozmawiamy w referendach o prawach człowieka. Prawo do aborcji, prawo do decyzji, jest prawem człowieka - odpowiedziała.
2581	9	Jej zdaniem, "aborcja powinna być bezpieczna i dostępna dla kobiety", a "kobieta powinna mieć wybór". - Wczoraj jedna z wnioskodawczyń mówiła - i ja się z tym zgadzam - że to referendum nad tym, czy chcę zajść w ciążę, czy nie, odbywa się w toalecie, w momencie, kiedy sprawdzam test ciążowy. Wtedy kobieta decyduje, czy donosi tę ciążę, czy nie. Koniec kropka - mówiła posłanka.
2581	11	Scheuring-Wielgus: na aborcję w końcu trzeba spojrzeć w taki sposób, że jest to zabieg medyczny
2581	13	O procedowanym w Sejmie projekcie mówiła, że "jest nowy i inny niż poprzednie". - Stwierdziłyśmy, jako osoby, które uczestniczyły w jego powstawaniu, że na aborcję w końcu trzeba spojrzeć w taki sposób, że jest to zabieg medyczny. Nie mówiąc już o tym, czy w ciążę zachodzi 13-latka, 14-latka, czy 15-latka. Ten projekt jest o wyborze, o decyzji kobiety - podkreśliła Scheuring-Wielgus.
2581	15	Zaznaczyła, że "składając projekt na temat aborcji (...), mówimy również o edukacji seksualnej, której w szkole nie ma". - Gdyby była edukacja seksualna, gdybyśmy edukowały w szkole nasze dzieci na temat seksualności, na temat tego, czym jest zły dotyk, na temat tego, jak powinny się zabezpieczać, nie byłoby tych problemów, świadomość byłaby większa - stwierdziła.
2581	17	Scheuring-Wielgus: 13-latka ma prawo zdecydować, czy ciążę donosić, czy nie
2581	19	13-latka ma prawo zdecydować - mówię to jako kobieta i jako matka - czy ciążę donosić, czy nie - powiedziała posłanka. Zgodnie z projektem, decyzję o przerwaniu ciąży mogłaby podjąć osoba, która ukończyła 13 lat. W przypadku osoby małoletniej poniżej 13. roku życia, która wyraża wolę przerwania ciąży, wymagana byłaby również zgoda opiekuna prawnego lub, gdy opiekun jej nie wyraża, zgoda sądu opiekuńczego.
2581	21	Był w Polsce przypadek, gdy 13-latka zaszła w ciążę, chciała ją przerwać, matka chciała jej w tym pomóc, a tata nie. W sprawę zaangażował się też ksiądz. Wszyscy dyskutowali o tym, co ta dziewczynka powinna zrobić. My uważamy, że w momencie, kiedy 13-letnia dziewczynka jest w ciąży, sama ma prawo decydować o swoim życiu i o tym, czy tę ciąże donosi - dodała.
2582	1	Moja aborcja
2582	3	Może nie wiecie, ale właśnie rozpoczęliśmy rok jubileuszowy.
2582	5	Mija 30 lat, od kiedy dyskutujemy o ustawie antyaborcyjnej. A także – to mój osobisty maleńki jubileusz – 30 lat, od kiedy o tej ustawie piszę. Podczas gdy cały cywilizowany świat ma tę dyskusję tak dawno za sobą, że nikomu już nie przychodzi do głowy, żeby w ogóle kwestionować prawo kobiety do pozbycia się niechcianej ciąży – ewentualna dyskusja dotyczy jedynie tego, jak daleko poza pierwszy trymestr powinno sięgać to prawo – 2 kraje, uważające się za przynależne do „świata zachodniego”, odbywają tę drogę w przeciwnym kierunku. To Polska i USA.
2582	7	W Ameryce fundamentalne orzeczenie Sądu Najwyższego w sprawie Roe vs Wade z 1973 r. – stwierdzające, że prawo do przerwania ciąży mieści się w zagwarantowanym konstytucyjnie prawie do prywatności – najprawdopodobniej zostanie w tym roku zakwestionowane przez obecny Sąd Najwyższy, w którym Trump upakował prawacką większość. Ze szczególnym uwzględnieniem Amy Coney Barrett: katoliczki, która otwarcie głosi, że jej prawnicza kariera jest środkiem do życiowego celu, jakim jest „służba Bogu”. Biorąc pod uwagę nasze prowincjonalne kompleksy, podejrzewam, że krajowi obrońcy życia są bardzo dumni, że w tej akurat sprawie – nagięcia konstytucji dla ograniczenia praw kobiet – udało nam się Amerykę wyprzedzić. Warto jednak odnotować tę specyficzną zbieżność: zarówno w USA, jak i w Polsce antyaborcyjni bigoci mają świadomość, że ich archaiczne poglądy nie znajdują poparcia większości społeczeństwa, toteż uciekają się do decyzji sądów ukształtowanych przez polityczne nominacje. 
2582	9	W Polsce droga wstecz, jeśli chodzi o prawa kobiet, była dużo dłuższa, bo prawo do aborcji z przyczyn społecznych pochodziło z roku 1956. Co ciekawe, liberalizacja przepisów – uzupełnienie przesłanek do przerwania ciąży o „trudne warunki życiowe” – nie była, wbrew temu, co często słyszeliśmy od obrońców praw kobiet w latach 90., elementem popaździernikowej odwilży. Zmiana prawa nastąpiła w kwietniu 1956 r. i była odpowiedzią na realne zagrożenie, jakie stanowiło dla życia i zdrowia polskich kobiet potężne podziemie aborcyjne, oceniane na 300 tys. zabiegów rocznie. W 1955 r. 80 tysięcy kobiet zostało przyjętych do szpitali w stanie ciężkim, z poronieniem rozpoczętym w domu. Tzw. choroba mydlana – spowodowana wstrzyknięciem roztworu mydła do macicy – kończyła się często ostrą niewydolnością nerek, która wymagała natychmiastowych dializ; śmiertelność sięgała 70 procent.
2582	11	Przypominam tę zamierzchłą historię, bo warto zdać sobie sprawę, że nawet stalinowska władza miała dla kobiet więcej względów od władzy obecnej. Istnienie podziemia potraktowano jako argument do zmiany prawa – zamiast szczuć lekarzy i kobiety policją. Co więcej, obowiązujące dziś z woli magister Przyłębskiej przepisy antyaborcyjne są dokładnym powtórzeniem regulacji stalinowskich, ujętych w ustawie o zawodzie lekarza z 1950 r., sygnowanej przez Bolesława Bieruta. Warunki legalności przerywania ciąży z 1956 r. to zagrożenie dla zdrowia kobiety („życia” nie wymieniono, bo to rozumie się samo przez się) oraz „podejrzenie powstania ciąży wskutek przestępstwa”.
2582	13	Warto w tej wspomnieniowej publikacji odnotować, że projekt ustawy, z którego zrodził się tzw. kompromis aborcyjny z 1993 r., był dużo bardziej surowy, niż regulacje stalinowskie. Złożony przez grupę oszołomów w marcu 1992 r. projekt – nazwany „o ochronie prawnej dziecka poczętego” – nie przewidywał żadnych wyjątków od zakazu aborcji; dopuszczał jedynie niekaranie lekarza za śmierć płodu wskutek „działań koniecznych dla uchylenia niebezpieczeństwa grożącego życiu kobiety ciężarnej”.
2584	1	ABORCJA, GŁUPCZE
2584	3	Biali chrześcijanie nie chcą skrobać czarnych kobiet, bo nie chcą przy nich siadać.
2584	5	Jakkolwiek pytanie, czy Joe Biden na pewno wie, że rządzi Ameryką, pozostaje aktualne, to jednak sposób, w jaki rządzi, może być źródłem zazdrości dla lewicy w wielu miejscach świata. Zwłaszcza tam, gdzie przez ostatnie kilka dekad rządy zwące się lewicowymi pryncypialnie unikały progresywnej agendy.
2584	7	Po rewolucyjnym keynesowskim pakiecie prorozwojowym, będącym całkowitym odrzuceniem reaganomiki (za prezydentury Reagana prowadzono ekonomikę polegającą na obniżaniu podatków, zmniejszaniu wydatków budżetowych, ograniczaniu ingerencji państwa w gospodarkę i ograniczaniu inflacji), Biden – a w każdym razie jego administracja – bierze się za kwestie obyczajowe. Czy też raczej – przy obecnym stanie emocji – ideologiczne.
2584	9	Aborcja w USA stała się, niczym w Polsce, jednym z pól wojny ideologicznej w wyniku – znów jak w Polsce – ofensywy skrajnej prawicy, która dostrzega w niej sposób na polityczną aktywację bigotów. W USA ma to ten dodatkowy wymiar, że konserwa z południa wymyśliła mordowanie dzieci poczętych jako sposób na wzniecenie politycznej aktywności w szeregach prawicowych chrześcijan, podczas gdy tak naprawdę chodziło o zatrzymanie zmian delegalizujących segregację rasową, np. chrześcijańskie uczelnie tylko dla białych. Ponieważ jednak trudno było ogłosić otwartym tekstem: „Powstańcie, aby bronić naszego prawa do rasizmu”, pod koniec lat 70. republikański strateg Paul Weyrich wymyślił „ochronę życia” jako sztandar, pod który można było zwołać religijnych oszołomów.
2584	11	Od tego czasu republikańska prawica na wszelkie sposoby usiłuje unieważnić przełomowy wyrok z 1973 r., gdy w sprawie Roe vs. Wade Sąd Najwyższy uznał, że „prawo do prywatności osobistej jest na tyle szerokie, iż obejmuje także prawo kobiety do podjęcia decyzji o przerwaniu – lub nie – ciąży”.
2584	13	Konstytucyjna gwarancja prawa do aborcji była dotychczas podważana głównie w drodze ograniczeń stanowych, wprowadzanych przez zdominowane przez republikanów stanowe Kongresy – tylko w 2021 r. przyjęły one ponad 500 takich poprawek. Ale ostatnio, po dopakowaniu przez Trumpa Sądu Najwyższego ultrakatolicką matką siedmiorga dzieci, Amy Coney Barrett, która zastąpiła zmarłą we wrześniu liderkę postępu i praw kobiet, legendarną Ruth Bader Ginsburg, otworzyła się możliwość odwrócenia orzeczenia w sprawie Roe vs. Wade. W połowie maja Sąd Najwyższy z nową konserwatywną większością zgodził się rozpatrzeć sprawę dotyczącą prawa antyaborcyjnego w stanie Missisipi – co przez obie strony sporu postrzegane jest jako probierz przyszłego zaangażowania tej większości w „obronę życia”.
2584	15	Jednak druga strona także nabiera siły. 4 lata trumpizmu przesunęły Partię Demokratyczną wyraźnie w lewo – również w sferze obyczajowej. A za nią podążył nowy prezydent – będący przez większość życia politykiem dość konserwatywnym. W 1973 r. jako początkujący senator Biden orzekł, że SN w sprawie Roe vs. Wade „poszedł za daleko” i nawet swego czasu głosował za poprawką do konstytucji, która unieważniłaby ten wyrok. Był także – aż do zeszłego roku – zwolennikiem swoistego amerykańskiego „kompromisu aborcyjnego”, czyli tzw. poprawki Hyde’a.
2584	17	To przyjęta pod koniec lat 70. formuła, od 1980 r. dopisywana do każdego kolejnego budżetu państwa, zabraniająca finansowania aborcji z funduszy federalnych. Przyjmowane w kolejnych latach poprawki do poprawki doprowadziły do konstrukcji prawnej podobnej do ustawy antyaborcyjnej w Polsce po orzeczeniu trybunału Przyłębskiej: na koszt państwa można w USA usunąć jedynie ciążę zagrażającą życiu kobiety lub taką, która pochodzi z gwałtu albo kazirodztwa.
2584	19	Co w praktyce oznacza, że dostęp do aborcji – choć gwarantowany przez konstytucję – ograniczał się do osób dobrze sytuowanych. Dla 15,6 miliona kobiet korzystających z darmowego ubezpieczenia zdrowotnego, gwarantowanego przez publiczny program Medicaid, obejmujący uboższych Amerykanów, koszty aborcji często okazywały się niemożliwe do uniesienia. Do tego doszły stanowe restrykcje zmierzające do likwidacji kolejnych klinik poprzez różne absurdalne wymogi, np. wyznaczenie minimalnej szerokości korytarza czy maksymalnej odległości od szpitala. W efekcie 6 stanów ma tylko jedną, szczególnie wytrwałą klinikę aborcyjną, do której pacjentki muszą dojeżdżać setki kilometrów. A do tego koszt aborcji rośnie wraz z czasem trwania ciąży – od 400-500 dolarów w 10. tygodniu do 1100-1650 w 20. – co owocuje błędnym kołem:
2584	21	biedne kobiety usiłujące zebrać pieniądze na aborcję z każdym tygodniem dowiadują się, że potrzebują ich coraz więcej.
2584	23	Według badań Instytutu Guttmachera, jedna na 4 klientki Medicaid przyznawała, że donosiła ciążę nie dlatego, że chciała mieć dziecko, lecz dlatego, że nie stać jej było na jej przerwanie.
2585	1	LEGALNA ABORCJA. „W TYM GŁOSOWANIU WYBÓR BYŁ BARDZO PROSTY ALBO JEST SIĘ ZA KOBIETAMI, ALBO PRZECIWKO NIM” 
2585	3	Obywatelski projekt ustawy „Legalna aborcja. Bez kompromisów” został odrzucony przez Sejm w pierwszym czytaniu.  Stało się tak dzięki głosom posłów PiS, Konfederacji, Koalicji Polskiej, Porozumienia oraz częściowo Polski 2050. Cały klub Lewicy poparł projekt obywatelski projekt, pod którym podpisało się 201 735 Polek i Polaków.  
2585	5	W tym głosowaniu wybór był bardzo prosty albo jest się za kobietami, albo przeciwko nim. „Bezpieczna aborcja. Bez kompromisów” to nie był żaden radykalny projekt, ale ustawa, która miała przywrócić Polkom godność i poczucie bezpieczeństwa, którego nie mają od ponad 30 lat.  
2585	7	To projekt, który jest europejskim standardem, opiera się na faktach i nauce. Pragnę podziękować wszystkim organizacjom kobiecym, które były zaangażowane w komitet obywatelskiego projektu ustawy i przez ostatnie miesiące zbierały podpisy i aktywnie działały, prowadziły rozmowy edukacyjne i angażowały w zbiórkę podpisów różnego rodzaju środowiska. Dziękujemy każdemu i każdej osobie, która zaangażowała się w pomoc.  
2585	9	Wczoraj wydarzyło się coś absolutnie skandalicznego, kobiety i aktywistki, które przyszły do Sejmu, aby wysłuchać czytania projektu, zostały zamknięte w szatni, jak w jakieś klatce. Niebezpieczne kobiety w klatce o godzinie 23 i trzymane tam do ostatniego momentu, aż do chwili rozpoczęcia czytania projektu. To jest absolutnie skandaliczne. A dziś część tych aktywistek nie została wpuszczona, pomimo tego, iż wcześniej otrzymały na to pisemną zgodę na obecność w trakcie głosowania. PiS tak panicznie boi się debaty o aborcji, że robi ją o północy. PiS tak panicznie boi się kobiet, że musi zamykać je w klatkach – mówiła posłanka Katarzyna Kotula.
2585	11	265 posłów koalicji PiS, koalicji nienawidzącej kobiet zagłosowało przeciwko przekazaniu tego projektu do dalszego procedowania. Postawa posłów PiS i Konfederacji nas nie dziwi. Wiemy, że kłamali, kiedy mówili, iż wszystkie obywatelskie projekty zawsze będą przekazywane do drugiego czytania. Dziwi nas natomiast poszerzenie tej koalicji, to że zapisał się do niej Władysław Kosiniak-Kamysz, czy też pan Paweł Kowal. Bardzo wielu różnych posłów uznało, że chętnie staną po stronie tych, którzy wysyłali na nas antyterrorystów, bili nas i gazowali na ulicach.  
2585	13	Zastanawiam się jaka jest tego cena w przypadku PSL, może chodzi o to, że ta partia jest poniżej progu i być może ostatnią jej szansą jest wejście w koalicję z PiS-em.  
2585	15	Koalicja PiS w parlamencie liczy 265 szabel i zalicza się do niej 19 posłów PSL oraz ci posłowie, którzy nie mieli odwagi zagłosować na nie i tylko wyjęli karty i udawali, że ich nie ma, tak jak Paweł Kowal.  
2585	17	Aborcja w Polsce będzie wreszcie legalna, popiera to ponad 66 procent społeczeństwa – oświadczyła Magda Lempart, obywatelski projekt ustawy “Legalna aborcja. Bez kompromisów”.
2585	19	Aborcja Bez Granic wraca do pracy i dalej będzie pomagać w przerywaniu ciąży. 22 29 22 597 – można dzwonić siedem dni w tygodniu, pomożemy i opłacimy zabieg. Pomożemy partnerkom, żonom, córkom i kochankom oraz siostrom posłów PiS i Konfederacji. Nie będziemy pytać o powód. Pomagamy wszystkim, nawet tym, którzy nas nie szanują. Jesteśmy solidarne – mówiła Natalia Broniarczyk, Aborcyjny Dream Team.
2586	1	"ZAKAZ ABORCJI ZABIJA". ZMARŁA 37-LETNIA KOBIETA, OSIEROCIŁA TRÓJKĘ DZIECI
2586	3	Tragiczną historię 37-letniej kobiety opisała jej rodzina w mediach społecznościowych. Pani Agnieszka będąc w bliźniaczej ciąży, trafiła 21 grudnia 2021 r. do Wojewódzkiego Szpitala w Częstochowie na Oddział Ginekologii, powodem były wymioty oraz niepokojący ból brzucha. 23 grudnia 2021 zmarł pierwszy z bliźniaków, niestety lekarze nie usunęli martwego płodu, motywując to przepisami obowiązującymi w Polsce. 29 grudnia stwierdzono śmierć drugiego z bliźniaków. Oba martwe płody usunięto dopiero 31 grudnia, zatem przez 9 dni w ciele pani Agnieszki znajdował się martwy płód, a przez dwa kolejne dni nosiła już dwa martwe płody, które wydobyto z jej ciała ręcznie. W konsekwencji tych wydarzeń 23 stycznia 2022 r. pani Agnieszka zmarła. 
2586	5	- Przez ten cały czas pani Agnieszka nosiła w sobie rozkładające się ciała płodów. Według wyników badań i doniesień rodziny pani Agnieszka zachorowała w szpitalu w efekcie tych działań na sepsę – mówiła na konferencji prasowej posłanka Katarzyna Kotula. - Zakaz aborcji zabił panią Agnieszkę! Ale zakaz aborcji nie spadł z nieba i trzeba dzisiaj przypomnieć kto jest odpowiedzialny za śmierć kolejnej kobiety. To posłowie, którzy podpisali się pod wnioskiem do Trybunału Konstytucyjnego. To prezes Jarosław Kaczyński, który mówił, że przecież każdy średnio rozgarnięty człowiek znajdzie dostęp do zabiegu aborcji – podkreśliła posłanka. 
2586	7	Ani jednej więcej
2586	9	Nie zostawimy tych spraw bez wyjaśnienia. Nie pozwolimy, żeby fanatycy i barbarzyńcy dyktowali nam jak mamy żyć. Nie pozwolimy, żeby spowodowali, że będziemy żyć w lęku. Możecie na nas liczyć – mówiła posłanka Marcelina Zawisza, która zapowiedziała, że jeszcze dziś odbędzie połączone posiedzenie sejmowych komisji zdrowia i sprawiedliwości w sprawie sprawy pani Izabeli z Pszczyny. - Będziemy walczyć, będziemy Was bronić, bo bronimy również siebie, bronimy każdej kobiety, która żyje w tym kraju i nie pozwolimy żebyście osierociły kolejne dzieci. 
2586	11	Aborcja w Polsce
2586	13	Zakaz aborcji zabił kolejną kobietę. Sytuacja jest dramatyczna, ponieważ całe państwo jest przeciwko nim, wymiar sprawiedliwości, Trybunał Konstytucyjny, partia rządząca. Niestety, kobiety też nie mogą się niczego dobrego spodziewać ze strony lekarzy, czy też ze strony pracowników medycznych. Jak można było dopuścić do tego, żeby kobieta nosiła w sobie obumarły płód przez 7 dni, tylko dlatego, że jeszcze drugi płód żył? - komentowała posłanka Wanda Nowicka. - Lekarze w Polsce są zastraszeni przez obecną władzę. Czy naprawdę jest tak, że kobiety mają w Polsce być kompletnie pozbawione jakiejkolwiek pomocy? - dopytywała. - To jest państwo, które skazuje kobiety w ciąży na śmierć. Nie ma naszej zgody oświadczyła.
2586	15	Legalna Aborcja. Bez kompromisów - dołącz do zbiórki podpisów
2586	17	Lewica w trosce o życie kobiet proponuje dwa rozwiązania legislacyne. - Jedynym prawdziwym ratunkiem dla kobiet jest uchwalenie ustawy o legalnej dopuszczalnej i bezpiecznej aborcji w Polsce – stwierdziła Magdalena Biejat, podkreślając, iż jest to możliwe w dłużej perspektywie czasu. Rozwiązaniem kryzysowym na teraz jest zdaniem posłanki „Ustawa ratunkowa”, która dekryminalizuje pomocnictwo przy przerywaniu ciąży. 
2586	19	Dziś kobiety nie są karane za przeprowadzenie zabiegu usunięcia ciąży, jednakże ich bliscy i lekarze już tak. Projekt „Ustawy ratunkowej” zakłada zniesienie odpowiedzialności karnej dla osób trzecich w pełni w związku z przerwaniem ciąży. 
2586	21	Posłanki i posłowie Lewicy proponują wykreślenie z Kodeku karnego art. 152, który każe więzieniem za podżeganie i pomoc przy aborcji. Te przepisy mają “efekt mrożący”, to właśnie przez ten artykuł kobiety obawiają się np. powiedzieć mamie czy przyjaciółce o swojej aborcji, ponieważ boją się, że okazanie im wsparcia przez bliskich może być dla nich ryzykowne. Artykuł 152 sprawia, iż przy każdym badaniu ginekologicznym stoi widmo prokuratora, a każdy lekarz, który będzie chciał walczyć o życie i zdrowie kobiety może zostać oskarżony. - To jest ustawa, na którą wszyscy możemy się zgodzić, która pozwoli usunąć ten lęk z gabinetów lekarskich, która pozwoli lekarzom stanąć jednoznacznie i zdecydowanie po stronie swoich pacjentek – oceniła Biejat. 
2586	23	Poselska Sieć Ratunkowa
2586	25	Chcemy wszystkim kobietom, wszystkim rodzinom pogrążonym w lęku i przerażeniu powiedzieć: nie jesteście same i możecie na nas liczyć. Wspólnie z Federacją na Rzecz Kobiet i Planowania Rodziny przygotowaliśmy Poselską Sieć Ratunkową. Za każdym razem, kiedy dochodzi do takiej sytuacji, że kobieta w ciąży nie może uzyskać potrzebnej pomocy jesteśmy dla Was i będziemy interweniować tak żeby, ta pomoc została dostarczona – mówiła Agnieszka Dziemianowicz-Bąk.
2587	1	"Po Stronie Polski". Konfederacja ruszyła z ofensywą programową
2587	3	Konfederacja ruszyła z ofensywą programową „Po Stronie Polski”, podczas której politycy ugrupowania spotkają się z wyborcami w 16 miastach wojewódzkich. Będą przekonywać m.in. do swoich postulatów antyinflacyjnych, rozwoju energetyki i przemysłu obronnego.
2587	5	W rozmowie z PAP poseł Konfederacji Robert Winnicki przypomniał, że ubiegłoroczna ofensywa programowa Konfederacji „Polska na nowo”, opierała się na pięciu podstawowych postulatach: „niskich i prostych podatkach, sprawnej i dostępnej ochronie zdrowia, efektywnej i nowoczesnej edukacji, niższych kosztach życia i państwie prawa”. Według Winnickiego, ta ofensywa przyniosła partii „bardzo dobre efekty i stabilny wzrost notowań”.
2587	7	Jak dodał, rozpoczęta w piątek lipcowa ofensywa zatytułowana „Po Stronie Polski”, ma być odpowiedzią na nowe wyzwania, a zwłaszcza na „zduszenie szalejącej inflacji”. W tym zakresie Konfederaci będą prezentować pakiet własnych projektów ustaw, takich jak „Tani prąd”, „Tani węgiel”, „Tanie paliwa”, czyli wpisujące się w konsekwentnie postulowane przez ugrupowanie obniżanie podatków i kosztów życia.
2587	9	Według posła, kolejne postulaty programowe są odpowiedzią Konfederacji na wojnę na Ukrainie i konieczność wzmacniania bezpieczeństwa Polski. – Jesteśmy zdecydowanymi przeciwnikami agresji rosyjskiej na Ukrainę, jesteśmy zdecydowanymi zwolennikami budowy silnej i nowoczesnej polskiej armii. A fakt, że chcemy opierać nasze bezpieczeństwo na polskiej armii, na polskim przemyśle zbrojeniowym, nie jest tezą prorosyjską, jest tezą propolską – zaznaczył Winnicki.
2587	11	W tym kontekście poseł wskazał na konieczność pilnego odtworzenia zdolności defensywnych, w tym obrony przeciwlotniczej, przeciwrakietowej i artylerii. – Stawiamy na polski przemysł zbrojeniowy, a nie obce zakupy – podkreślił.
2587	13	Mówiąc o postulacie „podnoszenia zdolności militarnych Polaków”, Winnicki przekonywał, że „każdemu Polakowi powyżej 16. roku życia trzeba zapewnić możliwość wzięcia udziału w podstawowym, bezpłatnym szkoleniu wojskowym”. Opowiedział się też za liberalizacją prawa do posiadania broni. – Polska rozbrojona, to stan, któremu się sprzeciwiamy i zamierzamy przeciwko temu walczyć – zadeklarował.
2587	15	Poseł przyznał, że Konfederacja sprzeciwia się „imigracji socjalnej, ściąganej do Polski tylko po to, by państwo polskie płaciło imigrantom za sam fakt przebywania”. Według niego, system ten jest nieszczelny, co powoduje, że „Ukraińcy mogą pobierać polskie świadczenia przebywając na Ukrainie, a nawet w innym państwie UE”.
2587	17	Winnicki podkreślił, że Konfederacja uznaje ewentualną Unię Polsko-Ukraińską za „mrzonki”, co – jak zastrzegł – wcale nie wyklucza wspierania Ukrainy przez Polskę, „jednak z efektywną obroną własnych interesów, również w warstwie tożsamościowej, historycznej i symbolicznej”.
2587	19	– Jednoznacznie żądamy od władz państwowych odrzucenia kultu Stepana Bandery i uznania rzezi wołyńskiej za ludobójstwo. Oczekujemy też pełnego poszanowania praw polskiej mniejszości narodowej na Ukrainie – oświadczył.
2587	21	Pytany o plany na oficjalną kampanię wyborczą przez wyborami parlamentarnymi i zaostrzającą się już rywalizację między jej dwoma głównymi uczestnikami – PiS i PO, poseł zauważył, że w Polsce „trwa permanentna kampania wyborcza”.
2587	23	– Konfederacja – jako jedyna partia – miała w mijającej kadencji odwagę przeciwstawić się ogólnie obowiązującym trendom w sprawie polityki lockdownowej podczas pandemii i drukowaniu pieniędzy, co jest zasadniczą przyczyną inflacji. Mamy też odwagę przeciwstawiać się narracji, że Polska musi teraz stać się jakąś federacją polsko-ukraińską w związku z wybuchem wojny na Ukrainie. Myślę, że wyborcy to docenią w zbliżających się wyborach – powiedział Winnicki.
2587	25	Zwrócił też uwagę na rosnący w badaniach sondażowych odsetek wyborców „nieprzekonanych”, do których Konfederacja chce dotrzeć i „dodać otuchy” wobec – jak mówił – znaczącego „zużycia obecnej władzy i niewiarygodności opozycji pod przywództwem Donalda Tuska”.
2587	27	Winnicki ocenił, że w takiej sytuacji „2023 rok jest – być może jak nigdy wcześniej – szansą na to, żeby duopol (PiS-PO) przełamać”. – Ostrzymy sobie zęby, żeby ten duopol przełamać i czujemy, że jest to możliwe. Chcemy, żeby osoby niezdecydowane, co do wyborów politycznych, przekonać, że Konfederacja jest odpowiedzią na ten uwiąd klasy politycznej, z jakim mamy do czynienia w Polsce. Konfederacja ma do zaproponowania program innego rządzenia państwem, niż miało to miejsce do tej pory. I sądzę, że Polacy tego oczekują – powiedział Winnicki.
2588	1	Putin dał głos. Francuzi znowu trzęsą portkami?
2588	3	Oficjalne stanowisko Francji, widoczne w mediach jest podobne i wyraża poparcie dla zaatakowanej Ukrainy. Jednak podobnie jak w wypowiedziach prezydenta Macrona, widać tu pewną dwoistość postaw, nie jest to poparcie bezwzględne i można dostrzec chęć niezamykania sobie drogi do „dialogu pokojowego” z Moskwą. Widać przy tym wręcz niewiarę w ostateczny sukces Ukrainy, tradycyjny antyamerykanizm i prorosyjskie sentymenty.
2588	5	Straszenie i cytowanie propagandy rosyjskiej
2588	7	Dziennik „Le Parisien” straszy, że „Władimir Putin nie zamierza poprzestać” i „nasila bombardowania na wschodzie Ukrainy, gdzie jego armia naciera na Donbas”. A dodatkowo „rzuca wyzwanie Zachodowi”. „Nie zaczęliśmy jeszcze poważnych rzeczy” – cytuje „ostrzeżenie” Putina francuska gazeta.
2588	9	„Słyszymy, że chcą nas pokonać na polu bitwy. Niech przyjdą!” – przytaczają Francuzi buńczuczne wypowiedzi Putina na Kremlu podczas spotkania z parlamentarzystami „pod adresem Amerykanów i Europejczyków, którzy zwiększają dostawy ciężkiej broni dla sił ukraińskich”.
2588	11	Najgorsi są Amerykanie
2588	13	Już zupełnie skandaliczny tekst ukazał się w prawicowym tygodniku „Valeurs”, gdzie tęsknota za przyjaźnią z Rosją wyraźnie nie wygasła. Dziennikarz Meriadec Raffray niemal cytuje rosyjską propagandę o „Amerykanach walczących do ostatniego Ukraińca”. Jego zdaniem wojna na Ukrainie to „pośrednia globalna strategia Stanów Zjednoczonych”, „wdrożona w 2014 r., a obecnie przejęta przez Waszyngton z ryzykiem narastania spirali napięcia”.
2588	15	„Za każdym uderzeniem kijowskich oddziałów stoi niewidzialna ręka wuja Sama. Już na samym początku inwazji, dzięki jego informacjom, obrońcy mogli udaremnić zuchwałą operację rosyjskich helikopterów (200 maszyn latających) w celu zajęcia lotniska Gostomel, na północnym zachodzie od stolicy Ukrainy. W połowie kwietnia bez morskiego samolotu patrolowego P-3 Orion krążownik „Moskwa” nie zostałby trafiony pociskami Neptun wystrzelonymi z wybrzeża” – stwierdza dziennikarz nawiązując do klęski rosyjskiego desantu nad podkijowskie lotnisko i zatopienia flagowego okrętu Putina.
2588	17	Dalej czytamy, że „bez Amerykanów, Ukraińcom nie udałoby się również zaatakować rosyjskich generałów na froncie”, a „sieć komandosów i szpiegów koordynuje wsparcie wojskowe dla Ukrainy w Europie”. Jest o strumieniu amerykańskich pieniędzy, szkoleniu ukraińskie wojsk w „kilkunastu krajach”, a wszystko, by „wykrwawić rosyjskiego niedźwiedzia”.
2588	19	Autor pisze wprost o „amerykańskiej ingerencji”. Wskazuje, że „Kapitol od lutego wydał gigantyczną sumę 60 miliardów euro, co o półtora raza przekracza roczny budżet armii francuskiej”. Ale „to nie wszystko, bo w tym samym czasie, znacznie dyskretniej, Amerykanie dokonują militarnego przejęcia Ukrainy”, gdzie „od lat rozmieszczają środki do prowadzenia wojny przez swoich pełnomocników”.
2588	21	Rzecz jasna wszystko zaczęło się od operacji CIA na Majdanie. „Celem było zastąpienie prezydenta Wiktora Janukowycza przywódcą gotowym do przecięcia pępowiny z Moskwą”. „Kilka tygodni później powstał Donbas, a Waszyngton zwiększył swoją ingerencję, w szczególności wysyłając na front szereg amerykańskich (i brytyjskich) doradców wojskowych”.
2588	23	Za, a nawet przeciw
2588	25	Raffray nie dostrzega, kto jest agresorem, zapomina o „zielonych ludzikach” w Donbasie, a tylko czekać aż jego wywody szybko przedrukuje i streści np. TASS i RIA Nowosti. Taka propaganda dociera jednak i do Francuzów, chociaż tutejsze RT zamknięto.
2588	27	To co prorosyjski i antyamerykański dziennikarz pisze wprost, reszta mediów przekazuje w sposób wyważony i oficjalnie biorąc stronę Kijowa. Tytuł „Le Figaro”: „Ukraina: nieustanne bombardowania Doniecka, nowa pomoc amerykańska” jednak uzupełnia wywody Raffraya. Bez nachalnej propagandy, ale wymowa jest taka sama.
2588	29	Między wierszami można dodatkowo przeczytać, że „import i zakupy rosyjskich towarów we Francji podwoiły wartość, ze względu na wzrost cen energii”. A tak już zupełnie na marginesie AFP informuje, że Bank Rozwoju Rady Europy „zatwierdził 465 milionów euro pożyczek na pomoc przyjęcia ukraińskich uchodźców” i dodaje, że „pożyczki te udzielane są głównie Niemcom, do 200 mln euro, ale także Litwie, Irlandii i Hiszpanii”.
2589	1	Siergiej Ławrow i swastyka. Otoczenie negocjacji między Moskwą a Ułan Bator podekscytowało sieci społecznościowe
2589	3	Kategorie:
2589	5	„Maria, która opublikowała zdjęcie, nie miała inteligencji, by wyjąć doniczkę z ramy. Spójrz na dół. Ławrow w Mongolii”, piszą użytkownicy mediów społecznościowych, publikując zdjęcie ze spotkania rosyjskiego ministra spraw zagranicznych Siergieja Ławrowa z prezydentem Mongolii Ukhnaagiinem Khurelsukhem, gdzie w centrum kadru znajdował się wazon ze złotą swastyką.
2589	7	Niejednoznaczne zdjęcie opublikowała 5 lipca br. w swoim kanale Telegram oficjalna przedstawicielka rosyjskiego MSZ Maria Zacharowa.
2589	9	„Negocjacje szefa rosyjskiej delegacji Siergieja Ławrowa z prezydentem Mongolii w Ułan Bator. Dla dostojnych gości w pałacu państwowym zainstalowano jurtę ”- napisała Zacharowa nie wskazując imienia głowy państwa mongolskiego i skupiając się na centralnym elemencie ze starożytnym symbolem, który budzi kontrowersje w Europie i którego używa rosyjska propaganda w swoim przekazie.
2589	11	A czytelników Zacharowej, jak można było przewidzieć, najbardziej interesowała nie istota moskiewskich negocjacji z Ułan Bator, ale swastyka obok Ławrowa: „Na samowarze jest swastyka, czy co?!”, „Na samowarze jest swastyka”, „co to za garnek i czy to jest śmieszne?”. „Na wazonie można, na ciele nie…” – inni wskazują na praktyki obozów filtracyjnych dla ukraińskich uchodźców. „Ta swastyka ma zupełnie inne znaczenie. To jest nasz słowiański znak. Hitler go spieprzył”- pisze trzeci, nie zawstydzony ich ignorancją. Niektórym bliżej do czarnego humoru i trollingu: „Mongolia to kolebka neonazizmu, czas na denazyzację”.
2589	13	Jednak wśród wielu zakłopotanych komentatorów znaleźli się tacy, którzy próbowali wyjaśnić, że słynny symbol solarny był jednym z narodowych symboli Mongolii od czasów starożytnych, na długo zanim przywódcy III Rzeszy nadali mu inne znaczenia.
2589	15	„Ikona swastyki jest obecna wśród Tamg Khakass, Tuva i Buriat i jest utożsamiana przez naukowców z pojęciem szczęścia”, więc ci, którzy są nieco zaznajomieni z tradycjami regionu, próbują powstrzymać falę oburzenia.
2589	17	Jednak odniesienia do lokalnych tradycji nie działają, jeśli regularnie oglądasz rosyjską telewizję. „Żądam zamknięcia Zacharowej na 7 lat za demonstrację ekstremistycznych symboli nazistowskich! Wstyd!”, reagują niektórzy fani moskiewskiej geopolityki w parametrach ustawionych przez rosyjską „prawicę”.
2589	19	Kodeks wykroczeń administracyjnych Federacji Rosyjskiej, Artykuł 20.3. głosi, że „propaganda lub publiczna demonstracja nazistowskich akcesoriów lub symboli, akcesoriów lub symboli organizacji ekstremistycznych lub innych akcesoriów lub symboli, których propaganda lub publiczne eksponowanie jest zabronione przez prawo federalne”. Towarzyszka major musi sporządzić materiały administracyjne dotyczące osoby, która opublikowała to zdjęcie”- inni komentatorzy domagają się spójności i uruchomienie rosyjskiego systemu ścigania.
2589	21	„Spotkanie pod znakiem swastyki? Tak, tak trzymaj, bez złudzeń” – jedna z czytelniczek „Zacharowej” godzi tradycję Mongolii z praktyką obecnych przywódców Federacji Rosyjskiej.
2589	23	W tym samym czasie Siergiej Ławrow na spotkaniu w jednym z pierwszych zwrotów ponownie mówił o czasach walki z niemieckim nazizmem.
2589	25	„Łączy nas wspólna historia, wojskowe braterstwo, wykute i zahartowane w latach walki z nazizmem i militaryzmem. Dziś z Panią Minister B. Battsetseg (Minister Spraw Zagranicznych Mongolii) dyskutowaliśmy o zadaniu, o którym Pan wspomniał o konieczności zadbania o to, aby prawda historyczna na zawsze pozostała w pamięci i sercach wszystkich pokoleń obywateli Rosji i Mongolii”- powiedział na spotkaniu z prezydentem Mongolii Siergiejem Ławrowem.
2589	27	„Wizyta odbyła się w tradycyjnej dla stosunków rosyjsko-mongolskich atmosferze ciepłej i zaufania, która potwierdziła wzajemną koncentrację na dynamicznym budowaniu współpracy w obszarach praktycznych i pogłębianiu koordynacji na arenie światowej” – powiedział w oficjalnym oświadczeniu rosyjskie MSZ.
2589	29	Jeśli chodzi o symbole nazistowskie i współczesne symbole armii rosyjskiej, znanym znakiem z literą „Z” używali również naziści z czasów drugiej wojny światowej do oznaczania swoich jednostek.
2592	1	Stanisław Michalkiewicz: 600 mld dolarów na eksport komunizmu
2592	3	„Timeo Danaos et dona ferentes” – boję się Greków nawet gdy przychodzą z darami. Te słowa włożył Wergiliusz w usta trojańskiego kapłana Laokoona, kiedy ten zobaczył słynnego konia trojańskiego. W niedzielę, 26 czerwca, w jednym z bawarskich zamków zebrali się dostojni dzielce świata, czyli reprezentanci państw uchodzących za najbogatsze: Francja, Niemcy, Wielka Brytania, Włochy, Stany Zjednoczone, Japonia i Kanada oraz przewodniczący Rady Europejskiej i Komisji Europejskiej. Do niedawna w tych posiedzeniach brała udział również Rosja, ale teraz już nie, bo odkąd Putin został przez Senat USA uznany za zbrodniarza wojennego, prezydent Biden ani myśli siadać z nim przy jednym stole, być może z obawy, by się nie strefić, co – jak wiadomo – gorsze jest od śmierci. Ale Putin zdążył już wcześniej pocieszyć się uczestnictwem w szczycie BRICS w Pekinie, w którym brały udział państwa nie mające takiej reputacji, jak np. Włochy, ale za to reprezentujące ponad 3 mld ludzi. Chodzi oczywiście o Brazylię, Rosję, Indie, Chiny i Republikę Południowej Afryki. Ponad 3 miliardy ludzi, to całkiem spory rynek, pozwalający Rosji nie tylko utrzymać eksport surowców energetycznych i innych towarów, m.in. broni, tym bardziej, że również kraje nie uczestniczące w BRICS, ale też zamożne, jak np. Arabia Saudyjska, ani myślą o przyłączaniu się do wymierzonych w Rosję sankcji. W rezultacie Putin może je spokojnie obchodzić, tym bardziej, że pekiński szczyt BRICS-u wprawdzie opowiedział się za negocjacjami pokojowymi między Rosją i Ukrainą, ale kto wie, czy do takich negocjacji w ogóle dojdzie. Po pierwsze – Stany Zjednoczone chcą wojować na Ukrainie w Rosją do ostatniego Ukraińca, by – jak to szczerze przyznał podczas swej kijowskiej pielgrzymki sekretarz obrony Lloyd Austin – „osłabić” Rosję. Co to konkretnie znaczy, to wyznał – esperons, że po trzeźwemu – ukraiński minister obrony – że mianowicie chodzi o demilitaryzację europejskiej części Rosji. Po drugie – Putin nawet nie ukrywa zamiaru rozbioru Ukrainy w postaci odcięcia jej uprzemysłowionych, wschodnich obwodów oraz wybrzeża Morza Czarnego, które zajął już prawie całe dzięki inwazji. Tedy – po trzecie – prezydent Zełeński chyba nie może wdawać się w negocjacje na temat „dopuszczalnego” rozbioru Ukrainy, bez ściągnięcia na swoją głowę i na swoje otoczenie politycznej katastrofy. W tej sytuacji wojna wchodzi w fazę przewlekłą i Bóg jeden wie, jak długo potrwa. Skoro my to wiemy, to trudno, by nie zdawali sobie z tego sprawy uczestnicy BRICS, którzy najwyraźniej opowiedzenie się za negocjacjami potraktowali jako listek figowy, za zasłoną którego udzielili Rosji poparcia, czego dowodem było przyjęcie za Chinami diagnozy o przyczynie tej wojny. Zdaniem Chińczyków było nią forsowanie rozszerzania sojuszy wojskowych, bez liczenia się z zastrzeżeniami innych państw. Warto tedy przypomnieć, że już po rozszerzeniu NATO w roku 1999 na obszar Europy Środkowej, Kondoliza zadeklarowała, iż USA nie będą forsowały przyjęcia do NATO Ukrainy i Gruzji, a tylko pilnowały tam „demokracji” – bo na tamtym etapie Stany Zjednoczone były jeszcze eksporterem demokracji. Ciekawe, że podobną do chińskiej diagnozę przyczyny wojny na Ukrainie przedstawił papież Franciszek, co tak wzburzyło pana red. Tomasza Terlikowskiego, ponieważ nic tak nie gorszy, jak prawda – co zauważył Stefan Kisielewski.
2592	5	Jak można się zorientować, Chiny, które są wiodącą gospodarką świata i mają do zaoferowania innym państwom znacznie więcej, niż Rosja, zyskały duże wpływy w Afryce i Ameryce Południowej, która na Stany Zjednoczone tradycyjnie patrzy podejrzliwie. Ale i Stany Zjednoczone, nie mówiąc o pozostałych uczestnikach szczytu G 7, robią co mogą, by się tej ekspansji chińskiej przeciwstawić, najlepiej przy pomocy przekupstwa. Jak oni tak – to my tak. W związku z tym prezydent Józio Biden proklamował „Partnerstwo Na Rzecz Globalnej Infrastruktury” i obiecał, że uczestnicy grupy G 7 sypną złotem wartości 600 mld dolarów, z czego USA wyłożą 200 mld, a reszta – resztę. Z pozoru wygląda to szalenie obiecująco i wyobrażam sobie, jak biurokratyczne gangi państw „rozwijających się” oczyma duszy już widzą, jakie fortuny wykroją sobie z samego kurzu, jaki powstaje przy liczeniu takich pieniędzy. Jednak wiadomo, że kto płaci – ten wymaga – i prezydent Biden przy okazji proklamowania tego „Partnerstwa” wyznał, że nie będzie państw rozwijających się obsypywał złotem na chybił-trafił, tylko przeznaczy forsę na z góry ustalone cele. Przy tym oczywiście też się można obłowić, więc to nie byłoby przyczyną zaniepokojenia i powściągliwości ze strony obsypywanych. Sęk jednak w tym, co to są za cele. Chodzi mianowicie o tzw. krytyczne elementy globalnej stabilizacji: zdrowie, bezpieczeństwo zdrowotne, równość płci i cyfryzacja.
2592	7	Zdrowie, wiadomo; któż nie chciałby być bogatym i zdrowym? Ale zdrowotna deklaracja prezydenta Bidena zbiega się z zapowiedzią przejmowania ogromnego zakresu władzy nad ludźmi przez biurokratyczny gang nazywany Światową Organizacją Zdrowia. Ostatnie dwa lata pokazały całemu światu, czym grozi poddanie się władzy tego gangu. Dlaczego w takim razie prezydent Biden zdrowie stawia na pierwszym miejscu? Dlatego, że stawiając na instynkt samozachowawczy, Światowa Organizacja Zdrowia już na samym początku przyczyniła się do osiągnięcia dwóch, a może nawet trzech celów. Pierwszym jest przejęcie rzez rządy władzy dyktatorskiej, bez oglądania się na żadne konstytucyjne dyrdymały, których nawet nikt nie fatygował się „uchylać”, ani choćby „zawieszać”. Drugim celem, jaki przy tej okazji został bez trudu osiągnięty, było przejęcie przez rządy ręcznego sterowania gospodarkami, bez oglądania się na prawo własności. Jak wiadomo, przyznaje ono właścicielowi, z wyłączeniem innych osób, uprawnienie do suwerennego zarządzania przedmiotem swojej własności. Tymczasem rządy, przechodząc nad własnością do porządku, z dnia na dzień wyłączały całe segmenty gospodarki. I jedno i drugie, to znaczy – dyktatura biurokratycznego gangu oraz przejęcie ręcznego sterowania gospodarkami, są identyczne z celami, jakie stawiają sobie promotorzy rewolucji komunistycznej. Z kolei „bezpieczeństwo zdrowotne” to nic innego jak wprowadzenie powszechnych i przymusowych ubezpieczeń zdrowotnych, czyli socjalistycznej służby zdrowia, w ramach której to biurokratyczne gangi będą decydowały, komu pozwolą żyć, a komu nie. Gdyby ktoś jeszcze miał wątpliwości, czy przypadkiem nie chodzi tutaj o forsowanie rewolucji komunistycznej w skali światowej, to zostają one rozwiane przez zapowiedź, że forsa przekazywana w ramach „Partnerstwa Na Rzecz Globalnej Infrastruktury”, będzie przeznaczona na finansowanie „równości płci”. Jak wiadomo, dotychczas genderologia, która jest gałęzią wynalezionej jeszcze przez Józefa Stalina „nauki przodującej”, odkryła 77 płci – a nie jest to oczywiście ostatnie w tej dziedzinie słowo. Za 200 mld dolarów znajdą się odkrywcy, gotowi odkrywać nowe płcie każdego dnia, podobnie jak płomienni szermierze równości, którzy będą pilnowali równania, to znaczy – małych naciągali, dużych obcinali, grubych uciskali, a chudych nadymali. W ten sposób osiągnięta zostanie słynna „urawniłowka” , a gwarantem, że nie będzie już od tego wszystkiego odwrotu, będzie „cyfryzacja”, która jest elegancką nazwą totalnej inwigilacji.
2592	9	Na tym przykładzie widać, jak na dłoni, że Stany Zjednoczone stały się na naszych oczach eksporterem rewolucji komunistycznej. Próbują uszczęśliwić nią Murzynów, czyli czarnych, którzy – jak powiadają ludzie spostrzegawczy – są czerwoni, bo są jeszcze zieloni. Ciekawe, czy zorientują się w porę z jakimi darami dzisiaj do nich przychodzą, czy się nie zorientują, no a potem będzie już za późno.
2593	1	Pocztówka z Białorusi - Portal informacyjny STRAJK
2593	3	To tylko impresje. Czy coś można na tej podstawie narysować? Nie wszystko, ale kilka rzeczy – na pewno.
2593	5	Białoruś po 2020 roku jest jeszcze obolała. Nie mam ten temat żadnych badań (na Białorusi nie przeprowadza się badań opinii społecznej), ale to się wyczuwa. To nie dowód naukowy, ale, między nami mówiąc, rzadko kiedy dziennikarze mają prawo z pełną odpowiedzialnością twierdzić, że coś jest na pewno tak albo inaczej. Raczej spekulują niż docierają do istoty sprawy. Uroki zawodu.
2593	7	Czy zatem społeczeństwo białoruskie, podobnie jak polskie, jest dziś podzielone na dwie, niemal równe części, wzajemnie się nienawidzące? Nie, to nieprawda. Z pewnością niezadowolonych nie brakuje. Ale po ostrych represjach władzy po społecznych protestach w 2020 roku, znaczna część z nich wyjechała, część została skazana na mniejsze lub większe wyroki, a część po prostu się wycofała na coś w rodzaju wewnętrznej emigracji, choć przestrzegałbym przed prostymi analogiami z Polską po wprowadzeniu stanu wojennego. A pozostali? Pozostali robią, co uważają za słuszne.
2593	9	„Jest wojna. – mówi mi dziennikarz oficjalnych białoruskich mediów, gdy krzywię się na program jednego z symboli białoruskiej oficjalnej propagandy, Gieorgija Azarionka (Ryhora Azaronka) – Ludzie potrzebują jasnego przekazu. Ktoś musiał zacząć odpowiadać na argumenty tamtej strony. Co, nie widzisz, jakich używają? Jak kłamią, jak zachęcają do przemocy, jak chcą żeby na Białorusi lała się krew?”. Dyskusja na tym poziomie nie to, że jest bezcelowa, ale nie będzie miała końca. Tym bardziej, że nie jestem admiratorem zachodniego propagandowego ścieku, który od lat obserwuję. Nie jestem jednak w stanie wykrzesać z siebie entuzjazmu do poziomu i formy takiego informacyjnego przekazu. Jednak, jak twierdzi mój rozmówca, ludziom to się podoba i tego chcą. Być może, choć nie rozumiem, jak to możliwe, by podobało się jak ktoś na wizji intonuje patriotyczne pieśni, krzyczy, obraża swoich antagonistów. Nie dogadamy się. Nie będziemy więc dyskutować, pozostaniemy przy swoich zdaniach.
2593	12	Ulice Mińska dziś nie różnią się od ulic innych europejskich miast. Może nie są tak zatłoczone. Ludzie chodzą do pracy, kin, teatrów, na różne wydarzenia, koncerty, do knajp. Żyją. Wieczorami na Oktiabrskiej w knajpach tłumy młodych ludzi. To rejon Mińska, który można porównać, czy ja wiem? z warszawskim Nowym Światem czy Powiślem z mnogością kafejek, muzyką i tłumami młodych w większości ludzi, wędrujących od lokalu do lokalu.
2593	14	Córka moich przyjaciół, nader krytycznie nastawionych do białoruskich władz, właśnie dostała tytuł magistra na swojej wyższej uczelni. Na pytanie czy planuje emigrować z Białorusi, kategorycznie zaprzeczyła. I owszem, entuzjazmu do obecnych władz nie sposób z niej wykrzesać. Ale krytyczne uwagi rodziców dotyczące państwa kwituje wzruszeniem ramion, w sensie: „wiem swoje i nie zamierzam się z wami zgadzać”. Jej towarzystwo prezentuje podobne postawy. Nie protestują. Nie popierają. Czekają. Na co? Sami niedokładnie wiedzą.
2593	16	Rosyjskie Centrum im. Lewady, opozycyjny wobec Putina ośrodek badania opinii publicznej, wśród swoich badań wykorzystuje kategorię „potencjał protestów”. Trzymając się więc tego terminu można zaryzykować twierdzenie, że potencjał protestów białoruskim społeczeństwie jest niski. Oczywiście, również dlatego, że protest uliczny jest dzisiaj związany ze zbyt dużym ryzykiem represji. Ale to nie jedyne przyczyny.
2593	19	Wśród pozostałych jest skład białoruskiego społeczeństwa i pamięć swej najnowszej historii. Fala protestów, poza Mińskiem, objęła też, choć w niewielkim w porównaniu ze stolicą stopniu, inne miasta. Wieś nawet nie drgnęła. Protestujący w 2020 roku liczyli na wsparcie ich aktywności ze strony klasy robotniczej, w szczególności z wielkich zakładów przemysłowych. Gdyby na dłużej stanęły zakłady produkcji ciężarówek MAZ, Fabryka Traktorów, kopalnie potasu, władza miałaby kłopot. Tak się jednak nie stało. Próby organizowania strajków w dużych zakładach były tłumione bezwzględnie i w zarodku. Zresztą wśród samych robotników nie było jedności. Oni, podobnie jak pracownicy kołchozów doceniali „małą stabilizację” stworzoną przez Łukaszenkę. Może płace nie zwalały z nóg, ale wystarczały. Do tego siermiężny, ale stały socjal: wczasy z zakładu pracy, kolonie dla dzieci, opieka lekarska, na pogotowie nie musisz czekać godzinami, słowem wszystko to, co starsi Polacy pamiętają z czasów PRL. No i sam Aleksander Łukaszenko. Swój chłop, może niewybredny w języku, może publicznie upokarzający ministrów i rugający ich przed kamerami jak uczniaków, ale kto z prostych ludzi nie odczuwał choćby drobnej satysfakcji, gdy urzędnicy wysokiego szczebla publicznie byli stawiani do pionu? Prezydent Białorusi tę jego „swojskość” umie wykorzystać do spodu, co przyznają nawet jego przeciwnicy. Białoruskie społeczeństwo, w większości chłopskie, z wiejskim systemem wartości, racjonalnym podejściem do życia i niechęcią do raptownych, kardynalnych zmian było tą materią, na której „białoruska wiosna” się wywróciła. Można ubolewać, można się wściekać, być rozczarowanym, że ludność Białorusi nie chciała tak zaraz ani do Europy, ani do NATO, ale wypada się z tym pogodzić. Przynajmniej na razie.
2593	22	Kolejnym czynnikiem, który trzyma Białoruś w tym miejscu, w którym się zatrzymała, jest to, co się działo i dzieje za południową granicą Białorusi. Oficjalne media od 2014 roku dołożyły wielu starań, by obywatele Białorusi na Ukrainę patrzyli z lękiem: że ceny rosną, że korupcja, że klasa polityczna nie dba o interes polityczny swojego państwa, a realizuje cudze, że polityka historyczna neguje rezultaty II wojny światowej, że coraz aktywniejsi robią się zwolennicy rehabilitacji UPA i ideologii Dmytro Doncowa. Nie musieli się wysilać pracownicy frontu ideologicznego: obrazki mieli na wyciągnięcie ręki, bo istotnie nietrudno było przekonać odbiorców, że Ukraina w istocie jest państwem w permanentnym kryzysie.
2593	24	A jednocześnie Łukaszenka robił cały czas to, co robi najlepiej: balansował. Wciąż podkreślał, że to Rosja jest Białorusi najwierniejszym sojusznikiem, na którego zawsze mogą liczyć. Demonstrował lojalność. A jednocześnie odmawiał uznania aneksji Krymu przez Rosję, wstawiał kąśliwe uwagi o wykupywaniu białoruskich aktywów przez Rosję i potrafił niespodziewanie zademonstrować samodzielność podczas zatrzymania rosyjskich wagnerowców. Czy to był tylko teatr, czy istotnie prezydent Białorusi szukał swojego miejsca w rosyjsko-białoruskim państwie związkowym, to już teraz nieważne. Po sierpniu 2020 roku niemal wszystko się zmieniło. Władze Białorusi dostały jednoznaczne wsparcie wyłącznie od Rosji. To zobowiązuje i związało władze Białorusi z ekipą Putina jeszcze mocniej.
2593	26	Wojna Rosji z Ukrainą z 24 lutego rozstawiła akcenty po raz kolejny. Bo teraz większość białoruskiego społeczeństwa, niezależnie od stosunku do prezydenta, zdaje się podzielać pogląd, że pozostanie Łukaszenki na swoim stanowisku po sierpniu 2020 roku, uratowało Białoruś przed bezpośrednimi działaniami wojennymi na jej terytorium. Konstatują ten fakt z nieskrywana ulgą. Oczywiście, wciąż wejście Białorusi w wojnę jest możliwe, gdy zostaną zagrożone wartości państwa związkowego. Mówił o tym kilkakrotnie sam Łukaszenka, ale też jednocześnie deklaruje, że wojną z Ukrainą nie jest zainteresowany. Znowu balansuje.
2593	28	Białoruś, choć obłożona pakietem sankcji od sierpnia 2020 roku, to jednak nie takim mocnym jak sąsiednia Rosja. Pozostaje więc rosyjskim oknem na świat, albo, jak kto woli, korytarzem między Zachodnią Europą a Rosją. No i Chinami, co, jak się zdaje, dla europejskiego przemysłu i handlu ma równie ważne, jeśli nie większe znaczenie. Zatem choć raz na jakiś czas pojawiają się wezwania w europejskiej przestrzeni politycznej, by Białoruś zamknąć na cztery spusty przed Zachodem, to jakoś nie znajdują powszechnego poparcia i odzewu. Wojna wojną, a handel i produkcja musi iść.
2593	30	Jeżeli podsumować to wszystko, co napisałem powyżej, to staje się jasne, że wspomniany „potencjał protestu” na Białorusi nie tylko jest obecnie niski, ale też niewielkie są szanse, by w najbliższym czasie zmienił się na inny.
2593	32	Jest też jeszcze jeden czynnik, który z Białorusi czyni terytorium, na którym ofensywa ideologiczna i propagandowa z Zachodu odnotowuje słabe postępy. To historia i konsekwentna polityka historyczna władz białoruskich od 1994 roku czyli od momentu, gdy władze wziął w swe wielkie dłonie Aleksander Łukaszenka.
2593	34	Nawet nie chodzi o to, że polityka ta była prostą kontynuacją historycznej narracji czasów ZSRR. To tylko część odpowiedzi. Pozostałe to fakty, z którymi trudno dyskutować. W czasie II wojny światowej oddał życie co trzeci obywatel Białorusi. Warto zastanowić się nad tym. Nie co trzeci żołnierz, co trzeci partyzant, co trzeci dorosły. Nie, co trzeci, wliczając w to kobiety, dzieci, starców… Nie ma rodziny na Białorusi, która nie zostałaby krwawo dotknięta przez niemiecki nazizm. Niemiecka okupacja to ciąg niesłychanych zbrodni na ludności cywilnej, okrucieństw i planowych czystek. Białorusini pamięć o tym wynoszą nie tylko ze szkoły i oficjalnej narracji historycznej. Pamiętają o tym na poziomie genetycznym, z rodzinnych przekazów. Nie mam żadnych podstaw, by odmawiać autentyczności wzruszeń (po niemal 80 latach!) uczestnikom uroczystości w Chatyniu, miejscu pamięci żywcem spalonych przez Niemców i kolaborantów 149 ludzi, w tym 49 dzieci, choć nikt z obecnych na ceremonii nie może pamiętać tamtych czasów. Byłem, widziałem.
2593	36	Kompleks chatyński składa się ze wstrząsającego pomnika jednego z mieszkańców (Józefa Kamińskiego), który cudem ocalały, znalazł wśród trupów swojego synka, który skonał na jego rękach i symbolicznych 26 kominów ze spalonych chat. Jest też symboliczny „cmentarz wsi” spalonych przez Niemców tak jak Chatyń – wraz z ich mieszkańcami. 185 mogił.
2593	38	Pamiętają więc. Ofiarę krwi, prześladowania i męczeńską śmierć całych wsi. Pamiętają też białoruski ruch partyzancki, białoruskich żołnierzy wielonarodowej armii radzieckiej, która ich od niechybnej zagłady ocaliła i pewnie radość zwycięstwa. Pamięć kształtowaną latami.
2593	40	Zapewniam, że naprawdę trudno byłoby przekonać znaczną część Białorusinów, niezależnie od ich współczesnych poglądów, że II wojnę światową wywołali ich dziadowie i ojcowie, że byli okupantami, mordercami i gwałcicielami, że mogiły poległych nie zasługują na szacunek i wdzięczność. Nie tylko dlatego, że to nieprawda, ale też dlatego, że to próba wyciągnięcia im spod nóg jednego z fundamentów ich społeczeństwa.
2593	42	Nie to, że to niemożliwe. Historia propagandy zna nie takie rezultaty prania mózgów na wielkich grup odbiorców (Polacy są tego dobrym przykładem). Ale to na pewno nie będzie łatwe, abstrahując od moralnych ocen takich akcji. Próby na pewno będą trwały, bo chęć wyjęcia Białorusi spod rosyjskich wpływów jest mokrym snem Zachodu.
2593	45	Relacje polsko-białoruskie są dzisiaj na wyjątkowo niskim poziomie. Wiele jest wzajemnych uzasadnionych pretensji, niezagojonych ran. Ostatnio media poinformowały o dewastacji mogił polskich żołnierzy w Mikuliszkach i Kaczycach. Białoruskie MSZ poinformowało, że na tym terenie „wojskowych mogił i miejsca pochówku cudzoziemskich żołnierzy nie zarejestrowano”. Dodało także, że Białoruś „ze szczególnym pietyzmem podchodzi do wszystkich miejsc pochówku na naszej ziemi” i przypomniało, że tylko w tym roku w Polsce odnotowano 30 aktów wandalizmu w stosunku do pomników wdzięczności ludziom, którzy oddali życie za wyzwolenie Polski od faszyzmu, w tym zbezczeszczenie zbiorowej mogiły 620 żołnierzy radzieckich w Chrzowicach.
2593	47	Możemy więc nakręcać wzajemnie tę spiralę niechęci i nienawiści. Czasy temu wyjątkowo sprzyjają. Możemy też próbować sami, bez pośredników choćby się poznać, jeśli nie zrozumieć. To będzie procentować w przyszłości.
2596	1	Czarnobyl nie był pierwszy. Moskwa latami ukrywała przerażającą katastrofę
2596	3	Rosja zakręciła kurki z gazem. Pomoże nam atom? Jakie są zagrożenia
2596	5	W trakcie poszukiwań zielonych źródeł energii natrafiamy na energetykę jądrową, która od lat dzieli ludzi na zagorzałych zwolenników i przeciwników. Nie od dziś wiadomo, że elektrownie atomowe stanowią wraz elektrowniami wodnymi główne źródło niskoemisyjnej energii, natomiast wiele osób patrzy na te pierwsze tylko przez pryzmat katastrof w Czarnobylu i Fukushimie. Jak wygląda bilans zalet i wad atomu i czy naprawdę powinniśmy się tej technologii obawiać?
2596	7	Globalne ocieplenie spowodowane w głównej mierze wysoką emisją gazów cieplarnianych postępuje coraz bardziej i jeśli chcemy wspomniany proces zatrzymać, nieodłącznym elementem wydaje się przerzucenie na zielone źródła energii.
2596	9	O ile pozyskiwanie energii ze słońca, wiatru czy rzek nie budzi większych kontrowersji, o tyle rozszczepianie jąder atomów wciąż rozpala do czerwoności tłumy, które nie chcą mieć z tą technologią nic wspólnego, często nie wgłębiając się nawet bardziej w temat, który naprawdę skrywa w sobie całą masę ciekawych informacji.
2596	11	Zobacz również: Jak globalne ocieplenie wpłynie bezpośrednio na Polskę?
2596	13	W latach 50. XX wieku powstała w radzieckim Obnińsku pierwsza na świecie elektrownia atomowa, a wkrótce w podobne zakłady wyposażyły się inne państwa takie jak Francja, Niemcy, Stany Zjednoczone czy Wielka Brytania. Choć może się wydawać, że to stosunkowo nowa technologia, dla przykładu pierwsze farmy wiatrowe pojawiły się dopiero kilkadziesiąt wiosen później, na początku lat 80.
2596	15	Oczywiście pierwsze reaktory nie generowały zbyt dużej mocy, aczkolwiek z roku na rok ten aspekt ulegał poprawie, dzięki czemu dziś produkują one około 10 procent światowej energii elektrycznej. Spośród zielonych źródeł wyprzedzają je pod tym względem tylko elektrownie wodne.
2596	17	Obecnie na świecie działa 440 reaktorów rozmieszczonych w 32 państwach na całym świecie. Zdecydowanie najwięcej energii produkują te ulokowane w Stanach Zjednoczonych, natomiast największy procentowy udział w energetyce krajowej mają elektrownie jądrowe we Francji dostarczające przeszło 70 procent ogólnego zapotrzebowania.
2596	19	Zobacz również: Małe reaktory jądrowe i bloki węglowe w Polityce energetycznej Polski
2596	21	Jedną z największych zalet energetyki jądrowej jest niemal całkowity brak emisji wszelkiego rodzaju gazów cieplarnianych. Niewielkie ilości dwutlenku węgla zostaną wytworzone w trakcie budowy elektrowni, natomiast samo rozszczepianie jądra atomu nie powoduje żadnego dodatkowego wytworzenia gazu cieplarnianego.
2596	23	Tym sposobem ten rodzaj pozyskiwania energii wyprzedza pod względem mniejszej emisji dwutlenku węgla nawet fotowoltaikę czy elektrownie wodne. Oczywiście wszystkie te metody biją na głowę elektrownie węglowe i gazowe, które są najprawdziwszymi kopciuchami naszej planety.
2596	25	W przeciwieństwie do innych zielonych źródeł atom nie jest uzależniony od warunków atmosferycznych, dzięki czemu mamy pełną kontrolę nad ilością wytworzonej energii. Warto również dodać, że całemu procesowi towarzyszy zdecydowanie mniej hałasu niż w przypadku turbin wiatrowych, dzięki czemu nie jest on uciążliwy dla okolicznych mieszkańców.
2596	27	Elektrownie jądrowe produkują również niewielkie ilości odpadów, które w porównaniu do ich węglowych odpowiedników praktycznie nie występują, gdyż jest ich nawet setki tysięcy razy mniej. Warto również dodać, że składowanie tak znikomych ilości nie stanowi żadnego znaczącego problemu dla władz państw.
2596	29	Zobacz również: Ranking najbardziej zanieczyszczających elektrowni. Polska i Niemcy na czele
2596	31	Istnieją zaledwie dwie zasadnicze wady elektrowni jądrowych - Czarnobyl i Fukushima. Wszystko sprowadza się do tego, że potencjalna katastrofa może być niewyobrażalnie niebezpieczna dla wszystkich organizmów przebywających w pobliżu oraz pozostawić po sobie ślady na najbliższe kilkadziesiąt lat.
2596	33	Ukraińska Prypeć do dzisiaj pozostaje wyludniona, mimo że od wydarzeń w Czarnobylu minęło prawie 40 lat. Znajdujący się w pobliżu Czerwony Las nawet w 2022 roku doprowadził do śmierci osoby przebywającej w skażonej strefie.
2596	35	Mniejszych wypadków jądrowych odnotowano oczywiście więcej jak na przykład ukrywana latami przez Rosjan katastrofa kisztyńska mająca miejsce w 1957 roku, wskutek której zginęły setki osób, a pobliskie jezioro Karaczaj stało się wówczas najbardziej zanieczyszczonym miejscem na Ziemi.
2596	37	Aczkolwiek te dwa wspomniane wcześniej przypadki zapisały się w pamięci każdej choć trochę zainteresowanej tym tematem osoby i najpewniej będą towarzyszyły gdzieś z tyłu głowy wszystkim, w szczególności tym mieszkającym w pobliżu elektrowni jądrowych.
2596	39	Warto dodać, że elektrownie atomowe z roku na rok stają się coraz bezpieczniejsze i wyjątkowo mało prawdopodobne jest powtórzenie się tragicznej historii sprzed lat. Pomimo tego wiele osób najzwyczajniej w świecie woli w przypadku rozgrzanego do czerwoności atomu dmuchać na zimne.
2597	1	Andrzej Duda ignoruje miażdżący raport o klimacie. Myślami jest na weselu Antka Królikowskiego
2597	3	W poniedziałek Międzyrządowy Zespół ds. Zmian Klimatu (IPCC) działający przy ONZ opublikował alarmujący raport przygotowany przez 234 naukowców z całego świata. Wynika z niego, że jesteśmy na kursie kolizyjnym z klimatem. Zakładając obecną ścieżkę emisji CO2, najbardziej prawdopodobny wzrost temperatur to 2,7 st. C w 2100 r. Tak radykalne ocieplenie może zagrażać naszej cywilizacji. Uczeni wzywają światowe rządy do podjęcia natychmiastowych działań w drodze do globalnej zeroemisyjności (o wnioskach z raportu IPCC przeczytacie tutaj).
2597	5	Dokument nie przeszedł bez echa. Do wniosków IPCC odnieśli się światowi przywódcy, m.in. sekretarz generalny ONZ Antonio Guterres, który mówił o "ostatnim dzwonku dla węgla i paliw kopalnych, zanim ich spalanie ostatecznie wyniszczy naszą planetę".
2597	7	Tymczasem najważniejsi polscy politycy, którzy kreują dyskurs w tym kraju, kompletnie zignorowali raport IPCC. Mieli na to dwa dni.
2597	9	Co się działo w tym czasie? Premier Mateusz Morawiecki mówił o budowie dróg, ale ani słowem nie wspomniał o alarmującym dokumencie. Nie jest to wielkim zaskoczeniem. Morawiecki od początku swojej kadencji był "hamulcowym" rozwiązań, które proponowała Unia Europejska w celu wprowadzenia tzw. Zielonego Ładu. Przez długi czas byliśmy jedynym państwem, które nie podpisało deklaracji o neutralności klimatycznej do 2050 r. PiS przedkładał interes całego państwa, nie chcąc prowokować górników twierdzeniami o konieczności odejścia od węgla.
2597	11	Piotr pozywa Skarb Państwa za zmiany klimatu. "Pożary szaleją koło mojego domu"
2597	13	Wyjątkowo aktywny politycznie Donald Tusk niedawno zapewniał, że lata na stanowisku przewodniczącego Rady Europejskiej sprawiły, że jego poglądy stały się bardziej progresywne. Tymczasem nie znalazł czasu, by poświęcić 15 min. problematyce globalnego ocieplenia. Zamiast tego, znów straszył PiS-em.
2597	15	Tusk lubi się odnosić do ideałów UE, ale najwyraźniej nie zauważył, że polityka klimatyczna jest dla Brukseli absolutnym priorytetem. Chcę tylko powiedzieć wiceprzewodniczącemu KO, że kryzys klimatyczny nie jest wyłączną winą PiS-u. Rządy PO-PSL przez lata subsydiowały branżę węglową, istotnie dokładając się do światowych emisji CO2.
2597	17	Skandaliczna wydaje się postawa Andrzeja Dudy, który od momentu publikacji alarmującego raportu IPCC zdążył na prywatnym koncie na Instagramie pogratulować ślubu Joannie Opozdzie i Antoniemu Królikowskiemu (napisał: "Gratulujemy Państwu z Agatą. Plurimos annos! Samych szczęśliwych dni!") oraz odnieść się do śmierci rosyjskiego dysydenta Siergieja Kowaliowa. Ale o klimacie nie napisał ani słowa. To nie powinno dziwić, biorąc pod uwagę, że wcześniejsze wypowiedzi Dudy o klimacie były oparte na antynaukowych twierdzeniach. Mówił, że to nie człowiek jest odpowiedzialny za wzrost temperatury, ignorując tym samym konsensus klimatologów. Jego doradca, Paweł Sałek, niedawno uciekał w teorie spiskowe, mówiąc, że wpływ człowieka na zmiany klimatu to tylko "koncepcja w przestrzeni medialnej".
2597	19	Ministerstwo Klimatu długo zwlekało z opublikowaniem jakiegokolwiek komentarza w sprawie raportu IPCC, choć to ono powinno w pierwszej kolejności bić na alarm. Resort, zamiast huczeć, ograniczył się do kilkuzdaniowego oświadczenia o tym, że "Polska, wraz z innymi państwami Unii Europejskiej, podejmuje istotne wysiłki na rzecz ograniczenia emisji gazów cieplarnianych (...), a działania te są podejmowane nie tylko w sferze deklaracji, ale także ram prawnych, czego wyrazem jest opublikowany przez Komisję Europejską w lipcu pakiet Fit for 55".
2597	21	Już wcześniej pojawiały się głosy, że Ministerstwo Klimatu zostało powołane, by tworzyć fasadowe działania rządu na rzecz ochrony środowiska. Polityczny greewashing znalazł swoje potwierdzenie. Minister Kurtyka nie ma kompetencji i siły przebicia, by uderzyć pięścią stół i zwołać nadzwyczajne posiedzenie Sejmu. Jego pracownicy wystosowali jedynie kilka propagandowych wpisów, pomijając użycie fraz "IPCC" czy "katastrofa klimatyczna". W resorcie nie uznaje się globalnego ocieplenia.
2597	23	Dopiero w środę, dwa dni po publikacji IPCC, posłanka Joanna Mucha (Polska 2050) podjęła temat raportu na sejmowej mównicy, jednak głosami posłów Zjednoczonej Prawicy Sejm odrzucił wniosek o odroczenie posiedzenia o #lexTVN i zamiast tego rozmowę o IPCC.
2597	25	W imieniu Lewicy o klimacie wspomniała Agnieszka Dziemianowicz-Bąk oraz Robert Biedroń, ale i to - z perspektywy progresywnych wyborców wydaje się daleko niewystarczające.
2597	27	Jeśli zależy ci na klimacie i nie chcesz być jak Duda i inni politycy, zaangażuj się w akcje aktywistyczne, bo tylko one są w stanie wymusić na biernych politykach jakąkolwiek zmianę.
2597	29	Jedną z opcji aktywistycznych jest Międzynarodowy Strajk Klimatyczny. To organizacja, chce jak najszybciej wymusić zmianę systemową w Polsce i Unii Europejskiej, konieczną do powstrzymania katastrofy klimatycznej. Chcą to zrobić wykorzystując energię, moralny mandat i skalę mobilizacji młodzieży, która będzie coraz większą konsekwencją kompleksowej edukacji o zmianach klimatycznych. Innym rozwiązaniem jest zaangażowanie się w działalność innych ruchów ekologicznych. Zarówno tych światowych, takich jak Greenpeace, Extinction Rebellion, WWF, jak i lokalnych, bliskich miejsca zamieszkania. Pamiętajmy, że w czasach pogłębiającego się kryzysu klimatycznego jednostkowe wybory konsumpcyjne (jak ograniczenie plastiku) są ważne, ale nie wystarczą. By zatrzymać globalne ocieplenie, potrzeba regulacji na poziomie międzynarodowym.
