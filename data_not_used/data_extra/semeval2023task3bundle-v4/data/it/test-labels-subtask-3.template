361	1	La collera di Mosca dopo la controffensiva ucraina
361	3	Nemmeno gli ucraini speravano tanto. In meno di una settimana l’esercito di Kiev ha riconquistato tremila chilometri quadrati di territori che si trovavano sotto il controllo dell’esercito russo, nel nordest dell’Ucraina, vicino alla grande città di Charkiv. La controffensiva ucraina ha colto di sorpresa i russi e costituisce un punto di svolta della guerra, anche se sarebbe meglio evitare di trarne conclusioni affrettate. È il secondo grande fallimento militare russo di questa campagna d’Ucraina, dopo quello di Kiev all’inizio dell’invasione.
361	5	Il successo ucraino in questo caso è duplice. Prima di tutto è psicologico, con una serie innumerevole di video in cui la bandiera ucraina sventola nuovamente sui comuni riconquistati. È un grande colpo per il morale di uno stato in guerra da 200 giorni e che sta facendo enormi sacrifici.
361	7	In secondo luogo il successo è militare. Nei video si apprezza l’impressionante quantità di materiale russo abbandonato o distrutto, anche nella città di Izyum, un centro logistico regionale dove i depositi pieni di casse di munizioni sono finiti in mano agli ucraini. I russi non hanno avuto nemmeno il tempo di distruggerli durante la fuga. Le immagini mostrano anche molti documenti che saranno analizzati dai servizi di intelligence ucraini e senza dubbio anche da quelli occidentali.
361	9	Abbandono delle posizioni
361	11	Come spiegare questo successo? La determinazione delle forze ucraine è nota. Ma a risaltare, ancora una volta, sono la disorganizzazione e l’impreparazione dell’esercito russo.
361	13	Com’è possibile che un esercito dotato di satelliti, droni e informatori non abbia notato che gli ucraini stavano raggruppando truppe e blindati per la loro controffensiva? Come è possibile che i russi si siano ritrovati senza altra scelta se non quella di arretrare senza opporre una reale resistenza?
361	15	Tocca dunque al presidente russo reagire, cosa che non ha ancora fatto
361	17	Lo stato maggiore di Mosca ha riconosciuto l’abbandono delle posizioni, presentandolo però come una conseguenza del raggruppamento delle proprie forze. Gli ucraini, dal canto loro, parlano di fuga nel panico dei soldati russi, che avrebbero abbandonato perfino le derrate alimentari. Alcuni soldati russi sarebbero fuggiti in bicicletta per non fungere da bersagli all’interno dei carri armati.
361	19	L’impatto più interessante della vicenda è quello che si verifica in Russia, dove da due giorni assistiamo a un cambiamento di tono. Le trasmissioni della propaganda alla tv russa, che per tre mesi hanno vantato la virilità e la potenza dell’esercito del Cremlino, hanno lasciato il posto alla collera e all’incredulità. Un famoso commentatore ha chiesto di colpire i paesi della Nato e ha citato Stalin, secondo cui chi si lasciava prendere dal panico doveva essere abbattuto.
361	21	Fatto ancor più significativo, l’11 settembre il leader ceceno Ramzan Kadyrov, dopo aver inviato diversi contingenti in Ucraina e aver sfilato tra le rovine di Mariupol, ha messo in discussione la strategia di Mosca. Kadyrov ha dichiarato che se le cose non cambieranno, nei prossimi giorni andrà a parlare con il capo, ovvero Vladimir Putin.
361	23	Tocca dunque al presidente russo reagire, cosa che non ha ancora fatto. Il paradosso è che Putin viene contestato non da chi si oppone alla guerra, ma da chi gli rimprovera di non averla ancora vinta. Il capo del Cremlino non ha ancora detto l’ultima parola, e il rischio di un crescendo è grande. Dalla sera dell’11 settembre una pioggia di missili si sta abbattendo su diverse città, e in tre regioni è stata interrotta la corrente elettrica. Questa è la vendetta dello zar.
3610	1	Oltre la danza sull’abisso nucleare. Il gran pericolo e ciò che salva
3610	3	«Là dove cresce il pericolo, cresce anche ciò che salva». Sono due versi di Friedrich Hölderlin, che Martin Heidegger rimeditò nel leggere una «questione della tecnica», quella che era diventata nucleare, di cui non eravamo, e non siamo purtroppo ancora, all’altezza morale. Sono versi che ci possono aiutare a capire che solo uno sguardo franco sull’abisso, può farci scampare dal caderci dentro. L’abisso è quello che abbiamo visto a Hiroshima e Nagasaki, e oggi ci si sta aprendo davanti in Ucraina. Guardiamolo in faccia, negli scenari che ci propone.
3610	5	Togliamo innanzi tutto dal campo lo scenario più pericoloso, perché più illusorio. Che in Ucraina e tramite l’Ucraina, si possa giungere a un collasso della Russia senza che questo culmini in un confronto nucleare, sia pure con atomiche 'tattiche'. Un’idiozia da propaganda bellicista dell’Impero del Bene che saremmo noi occidentali, da cui è Henry Kissinger, che un po’ ne capisce, a metterci in guardia, invitando l’Occidente ad offrire una via d’uscita a Vladimir Putin, proprio perché 'sconfitto' sul piano del confronto militare convenzionale con il fallimento della sua 'operazione speciale'. Per l’Europa e per l’Occidente, sul piano militare convenzionale, la Russia non è evidentemente una minaccia. Andare oltre è un’avventura. Una stupida partita di poker, che sarebbe già persa alla prossima mano. Consegnerebbe la Russia alla Cina, ampliando l’efficienza militare della sua proiezione imperiale.
3610	7	Peggio ancora lo scenario del collasso della statualità russa, che il putinismo ha incarnato (bene o male, e più male che bene per la Russia e per il mondo) dopo il collasso dell’Urss, di cui qualche utile idiota dell’abisso blatera come obiettivo da raggiungere. La Cina arriverebbe direttamente al polo artico, e si porrebbe il problema dell’ingovernabilità dell’arsenale nucleare russo, a meno che non si immagini che una o due polizie imperiali (quella occidentale, fondamentalmente Usa, e quella cinese)
3610	9	lo requisiscano dalle 'entità' che dal collasso della statualità russa nascessero, per metterlo in sicurezza, un po’ come si fece dopo la caduta dell’Urss riportando, con il consenso di tutti, nei confini e sotto il controllo della Russia tutto l’arsenale nucleare già presente nella stessa Ucraina. Sarebbe un mondo assolutamente più pericoloso di questo già pericolosissimo.
3610	11	L’altro scenario, lo sdoganamento dell’uso tattico del nucleare, è una follia, che è un dovere neppure immaginare: nell’ipotesi più favorevole all’Occidente (e cioè che non sia il primo passo di uno scontro nucleare globale che sarebbe la pura annichilazione della civilizzazione umana; e poi favorevole a 'quale' Occidente?), giusta la lezione di Chernobyl, questo significherebbe l’inabitabilità dell’Europa o di un suo grosso pezzo, a cominciare dall’Ucraina contesa, in base al regime dei venti, da Mosca a Roma a Londra. Per decenni, se non per secoli. A chi conviene questo?
3610	13	Sarebbe quanto meno la fine dell’Europa conosciuta, imbottita di pasticche di iodio per il suo 'futuro' (quale?).
3610	15	Da tutto questo discende una sola cosa: non per amore di pace, che pure sarebbe la via maestra del futuro se questo pianeta lo vuole avere, ma per puro interesse 'esistenziale' dei loro popoli, Europa e Russia si devono 'dichiarare pace'. E Usa e Cina, come su queste pagine è stato più volte scritto, se hanno a cuore il mondo e non un impossibile primato imperiale unilaterale – oggi più degli Usa, domani magari più della Cina – devono costringere Ucraina e Russia a far tacere le armi in Donbass, e a trovare una soluzione, che potrebbe passare per una garanzia europea sullo status dei territori contesi, facendone spole sul telaio del continente in una ritessitura dell’«Europa dall’Atlantico agli Urali».
3610	17	Dopo il nostro Vecchio Continente, se l’escalation non si fermasse, potrebbe esserci ancora tempo e “storia” per un altro abisso, che si aprirebbe sul Pacifico. Guardiamo in faccia la realtà. Basta con le stupidità delle cancellerie imperiali e con la dimensione più diabolica della loro azione: la stupidità. E a discendere, nella cacofonia del dibattito pubblico, basta con l’aggressivo opinionismo della stupidità bellicista. Si faccia sentire la gente vera: quella che ragiona e che ha cuore.
3611	1	Migranti, ora le ong piangono: "La destra..."
3611	3	Dall'universo delle ong di sinistra è iniziato il piagnisteo vittimistico dopo la vittoria del centrodestra alle elezioni. Dopo Sea Watch, che si è lamentata subito dopo il voto, ora è Cecilia Strada, figlia del fondatore di Emergency, che alza la voce e punta il dito, accusando il centrodestra di aver fatto una campagna elettorale basata sulle bugie. Le ong hanno una bassissima considerazione degli elettori, se pensano che gli italiani si lascino condizionare senza spirito critico, nonostante quello che accade sia sotto gli occhi di tutti da anni, ormai.
3611	5	"Mentre le bugie sul soccorso in mare e sulle ong vengono inculcate nell'opinione pubblica la gente continua a morire nel Mediterraneo", attacca Cecilia Strada, che parla di una opinione pubblica malleabile e senza capacità di discernimento. La figlia del fondatore di Emergency, parla di una campagna elettorale in cui i toni, riguardo il fenomeno migratorio, sono stati "tra il sensazionalistico e il bugiardo". Eppure, i dati del ministero degli Interni sono molto chiari in merito agli sbarchi: da gennaio sono stati oltre 70mila, quindi non si tratta solo di una percezione ma di una realtà il fatto che in Italia ci sia stato un aumento degli sbarchi. E non lo dice la politica, lo dice il ministero degli Interni e lo dice Frontex.
3611	7	Eppure, da parte di Cecilia Strada si punta il dito sulla politica: "C'era da aspettarselo che in campagna elettorale si sarebbe strumentalizzato il tema. Si è parlato di invasione che non c'è, come dimostrano i numeri dell'accoglienza alla popolazione ucraina, e di emergenza, mentre l'unica emergenza è quella di chi sta in Libia o muore in mare". Da qualche tempo, le ong cercano di mettere sul piatto della bilancia i profughi ucraini, che sono soprattutto donne e bambini e che scappano da una guerra, con i migranti irregolari che sono in prevalenza uomini e giovani, che non hanno alcun riconoscimenti di protezione internazionale.
3611	9	E c'è anche un tentativo di strumentalizzazione e di spostamento del punto della questione: "I rifugiati ucraini sono bianchi, sono persone nelle cui storie possiamo immedesimarci. Chi arriva dall'altra sponda del Mediterraneo, invece, viene raccontato come qualcuno che viene qui a rubarti qualcosa. C'è di fondo una sorta di razzismo, loro sono poveri e neri. Perché nessuno potrebbe accettare che una donna bianca venga stuprata più e più volte, catturata in mare e riconsegnata ai suoi stupratori e che tutto questo venga fatto con i soldi delle nostre tasse. Penso che quelle vittime le andremmo a prendere con i voli di linea. Ma loro sono povere e nere".
3611	11	Ma, soprattutto, Cecilia Strada che punta il dito contro la politica e il centrodestra, contribuisce a diffondere fake news in merito al blocco navale ipotizzato da Giorgia Meloni, che ha ripreso un'indicazione fornita dall'Europa. "Meloni pensa di schierare le fregate per intercettare tutti i barchini che attraversano il mare? A meno che non pensi a una bella missione di soccorso europea. Se stiamo parlando di riempire il Mediterraneo di navi perché nessuno più anneghi io sarei la prima a starci", ha detto la figlia di Gino Strada, travisando totalmente il senso del blocco navale.
3612	1	Guerra, Vittorio Feltri è stufo: “Zelensky è come Putin, non vuole la pace”
3612	3	“Giornate tumultuose. Ordigni dappertutto in città, morti e feriti come piovesse”. Inizia così l’articolo di Vittorio Feltri sulla guerra in Ucraina e sugli ultimi accadimenti dello scontro con la Russia, che ha reagito in maniera veemente all’attentato esplosivo al ponte di Kerch in Crimea. Il direttore di Libero, nel pezzo apparso in prima pagina nell’edizione dell’11 ottobre, è duro pure con il fronte di Kiev: “Sono gli effetti della guerra più assurda degli ultimi decenni. Qui non si capisce più chi abbia torto. Probabilmente entrambi i contendenti. Sappiamo che è stata Mosca ad aggredire i vicini di casa, ma sappiamo anche che questi ultimi non hanno fatto nulla per placare i nemici cercando di evitare il disastro in atto. Sappiamo che Vladimir Putin si comporta come un pazzo sanguinario e con tutta la buona volontà non possiamo essere dalla sua parte. Ma sappiamo altresì che Volodymyr Zelensky non è un pulcino bensì un galletto dal becco pungente. Quindi se il primo va in armi contro il secondo, questi ricambia alla grande con pari ferocia. Insomma, siamo di fronte a due soggetti pericolosi nella stessa misura e indisposti a trovare una linea mediana che conduca alla pace”.
3612	4	“L'impressione - prosegue ancora Feltri - è che entrambi gli statisti siano convinti di poter vincere una guerra insensata che per ora ha danneggiato due popoli. La nostra sensazione è che il conflitto sarà duraturo e si concluderà male soprattutto per gli ucraini in quanto i loro avversari hanno nei loro arsenali armi atomiche che non esiteranno a usare in caso di difficoltà belliche, determinando un macello in mezza Europa. Putin ha già minacciato di ricorrere presto agli ordigni nucleari ed è un folle, però un folle di parola. È giusto che un Paese libero si ribelli all'invasore e cerchi di conservare la propria autonomia, eppure è altrettanto giusto che esso provveda a salvarsi da un massacro”.
3612	5	“Per quale ragione i capi dei due Stati belligeranti non si impegnino a trovare una conclusione pacifica?” la domanda con cui il giornalista chiude il proprio intervento, avvertendo tutti del “rischio di una macelleria senza fine e con molte vittime”.
3613	1	Pace o sottomissione?
3613	3	A coloro che aderiscono alla manifestazione per la pace. anche tra i socialisti o sedicenti tali, rivolgo alcune domande.
3613	5	1) E’ giusto o no continuare ad appoggiare la resistenza ucraina che senza gli aiuti dell’Europa e degli Usa avrebbe ceduto all’invasione di Putin in pochi giorni?
3613	7	2) Cosa dovrebbe fare l’Italia per la pace? Non aiutare più la resistenza ucraina e differenziarsi dall’Europa e dall’Alleanza atlantica, col risultato del suo isolamento politico ed economico proprio in vista dei benefici del Recovery?
3613	9	3) Quale negoziato si ritiene possibile e quale pace raggiungibile fin che Putin bombarda e massacra i civili, si appropria di territori non suoi che legittima con referendum farsa?
3613	11	4) A quali condizioni i pacifisti intendono che la comunità occidentale si debba spingere per ottenere la pace? Fino al punto di legittimare le conquiste russe ottenute con la violenza e i massacri di uomini, donne e bambini?
3613	13	5) La pace dei defunti come quella che Don Carlo imputò a Filippo II, la pace come sottomissione, la pace come ragione del più forte? La pace come esaltazione della nostra paura che la guerra ci tocchi da più vicino? La pace come indifferenza, quella stessa che Filippo Turati imputò alla maggioranza dei socialisti dopo Caporetto?
3613	15	La pace come negazione del diritto internazionale é violenza. E’ peggio, molto peggio della guerra oggi. E’ il rinvio al trionfo della guerra domani. Dice niente che due paesi tradizionalmente socialdemocratici e neutrali come Svezia e Finlandia abbiano chiesto di aderire alla Nato?
3613	17	Forse pensano che la loro difesa di stati neutrali non sia più sufficiente. Putin é un pericolo per la nostra libertà. E se trionfasse la sua pace, cioè l’annessione dell’Ucraina o di parte di essa, ci troveremmo di fronte al più grande pericolo per l’umanità. Si aprirebbe la strada alla negazione del diritto e al trionfo della forza.
3613	19	Un vero negoziato non può prescindere dal ritiro delle truppe russe sulla linea antecedente il 24 febbraio, mentre Zelensky é pronto ad accettare il congelamento della situazione attuale in Crimea e la piena neutralità dell’Ucraina. Ma i negoziati (finti) ci sono stati. Il primo a Vloblasc in Bielorussia, l’ultimo in Turchia e Lavrov e Kuleba hanno anche discusso di 15 punti, senza trovare accordo. Tutto questo mentre si consumavano la stragi di Busha e di Mariupol.
3613	21	E ieri i bombardamenti a Zaporishia con morti, anche bambini, e feriti. Se mai i russi saranno costretti a scendere a patti sarà soprattutto per l’avanzata delle truppe ucraine che hanno ormai consolidato la riconquista della zona di Kharkiv per un totale di 4mila chilometri quadrati.
3613	23	Insomma, se un accordo che premi il diritto alla sovranità del popolo ucraino, si troverà, non dipenderà da quanti si sono schierati da subito come Sinistra italiana o dopo un po’ come Conte contro l’invio di aiuti militari. Ma proprio grazie a questi. Una pace nel rispetto del diritto all’autodeterminazione dei popoli, come da vangelo socialista.
3614	1	"Le sanzioni non bastano". Vogliono la guerra?
3614	3	Su "Agi" di qualche giorno addietro compariva un articolo in cui si spiegava minuziosamente che le sanzioni alla Cina e alla Russia non bastano. Proprio così, non bastano. Ora, il fatto che le sanzioni alla Russia e magari anche alla Cina non funzionino appare evidente e al di là di ogni ragionevole dubbio: come abbiamo mostrato ormai decine di volte, si tratta di sanzioni che per la prima volta nella storia dell'umanità vanno a nocumento di chi sanziona e non di chi è sanzionato. Sono dunque sanzioni che il sanzionante non ha alcun interesse a fare ma che deve comunque fare, anche contro la propria volontà, perché costretto dal proprio padrone, in questo caso la civiltà del dollaro: non sono nemmeno sicuro In verità che l'Unione Europea non voglia farle, conoscendo il suo altissimo livello di servilismo gratuito rispetto alla civiltà a stelle e strisce. Civiltà della quale è e si sa colonia, desiderando servire in ogni modo il proprio padrone. Il punto della questione tuttavia sta altrove in questo caso: l'articolo da cui ho preso le mosse sembra suggerire non tanto che le sanzioni siano sbagliate, proprio perché non funzionano; al contrario, dice che esse non bastano, come a sottolineare che se non stanno dando gli effetti sperati e perché debbono essere affiancate da misure ulteriori e diverse, che rendano le sanzioni stesse più efficaci e più dura l'aggressione contro il nemico. E proprio ora dovrebbe suonare il campanello d'allarme, perché dall'articolo sembra emergere che, poiché le sanzioni non bastano, il prossimo passo potrebbe essere la guerra. Del resto, sono mesi che i padroni del discorso e i monopolisti della parola lavorano indefessamente per preparare l'opinione pubblica all'ipotesi di una guerra contro un nemico talmente spietato ed efferato da dover essere combattuto con ogni mezzo, perfino con la guerra nucleare. Dove andremo a finire? Questa è la domanda che dobbiamo realmente e coraggiosamente porre, senza farci illusioni.
3615	1	I dubbi di Washington su Kiev
3615	3	Abbandonati i toni da appoggio senza se e senza ma, nelle ultime settimane qualcosa stona nel rapporto tra Washington e Kiev. “Washington” non è solo sinonimo di “Joe Biden” e più di qualcuno in America suggerisce ormai una poderosa frenata al sostegno incondizionato a Kiev, anche a costo di puntare il dito sulla condotta ucraina.
3615	5	Washington bacchetta Kiev
3615	7	Partiamo dall’evento più recente, il sabotaggio del ponte di Kerch. “Sono stati i servizi di intelligence ucraini a orchestrare l’esplosione al ponte in Crimea”: così il New York Times cita un funzionario del governo di Kiev. Secondo la fonte, rimasta anonima a causa del divieto del governo di parlare dell’esplosione, lo spionaggio di Kiev avrebbe orchestrato l’attacco, utilizzando un camion-bomba guidato attraverso il ponte. La domanda è: perché uno dei principali quotidiani degli Stati Uniti d’America sbatte in prima pagina la presunta colpevolezza ucraina nell’operazione, trincerandosi dietro una fonte anonima?
3615	9	Una mossa simile aveva riguardato, pochi giorni fa, l’attentato a Daria Dugina. Il 5 ottobre sempre il New York Times riportava, secondo le agenzie di intelligence statunitensi, che l’attentato del 23 agosto avrebbe ricevuto l’autorizzazione di alcuni elementi del governo ucraino. Non solo. Il quotidiano americano lasciava trapelare una certa acredine e alcune falle nella comunicazione con Kiev, precisando che “gli Stati Uniti non hanno preso parte all’attacco, né fornendo informazioni né altra assistenza” tantomeno “erano a conoscenza dell’operazione in anticipo”. Le affermazioni si fanno ancora più scivolose, aggiungendo che gli Stati Uniti “si sarebbero opposti all’omicidio se fossero stati consultati” e che in seguito, hanno perfino ammonito gli ucraini per l’assassinio.
3615	11	Gli Usa frenano sugli Atacams
3615	13	Anche sull’invio delle armi, la Casa Bianca frena. L’Ucraina ha chiesto l’invio dei missili a lungo raggio strategici (gli Atacams) per rafforzare la controffensiva. Si tratta di sistemi missilistici che possono volare a circa 200 miglia, circa quattro volte la distanza dei razzi utilizzati dai sistemi mobili Himars che gli Stati Uniti hanno iniziato a inviare in Ucraina quattro mesi fa. Nonostante la proposta, l’amministrazione Biden sostiene che l’Ucraina se la cavi benissimo con i sistemi di cui dispone attualmente. Infatti, circa due settimane fa, l’amministrazione Usa aveva annunciato il finanziamento di altri 18 Himars, portando il totale a oltre 30 sistemi di questo tipo. Il timore di fondo è che gli Atacams oltrepasserebbero una linea rossa agli occhi di Mosca, il che vedrebbe gli Stati Uniti diventare parte diretta del conflitto.
3615	15	Le ipotesi sulla “prudenza” Usa
3615	17	Le ragioni della prudenza di Washington sono molteplici e tradiscono certamente una divergenza di opinioni tra gli attori chiamati in causa (Dipartimenti, Casa Bianca, intelligence) aggravata da una presidenza tituba e temporeggiatrice. Le midterm si avvicinano e, sebbene la politica estera tendenzialmente non contribuisca a stravolgere i risultati elettorali americani, la Casa Bianca è molto cauta nel guidare gli Stati Uniti verso un potenziale pantano europeo. Biden ha ben altri grattacapi nelle prossime quattro settimane, dalle quali dipenderanno i prossimi due anni di presidenza. Resta pur vero che maneggiare la vicenda ucraina non è semplice per nessuno. Sebbene più di qualcuno gridi alla guerra “per procura”, gli Stati Uniti non ne hanno affatto bisogno dopo vent’anni di war on terror, due di pandemia e un’inflazione alle stelle. Ma una linea che passa per l’appoggio a Kiev senza entrare in guerra contro Mosca è quasi impossibile se sei gli Stati Uniti d’America. Nella logica di Washington, dunque, frenare gli entusiasmi di Kiev potrebbe servire a sfiammare l’ira della controparte. Ma se è davvero questo il gioco, il risultato appare due volte miserabile.
3615	19	Vi è poi da dire che Kiev e Washington possiedono due livelli di pratica del warfare differenti. Per i primi la guerra è una novità nella storia recente, o almeno lo è stata fino al 2014. I secondi combattono al massimo livello di expertise da sempre. E ne padroneggiano tattica e strategia, nonché la comunicazione. Ma soprattutto, guardano all’altra parte dell’Atlantico con una freddezza che Kiev non può avere. Alla luce di questo, il freno a mano tirato della Casa Bianca risulta più che giustificato, almeno nella teoria.
3615	21	Tra questi due “friends, not allies“, però, un difetto di comunicazione resta. Sempre il New York Times ha sottolineato più volte che gli americani sarebbero infastiditi dalla mancanza di trasparenza sui piani militari, soprattutto in territorio russo. Se il Pentagono e gli 007 americani hanno condiviso con gli ucraini informazioni sensibili sul campo di battaglia, la controparte non sempre ha comunicato le loro intenzioni ai funzionari americani.
3615	23	La battaglia al Congresso
3615	25	Un altro grande campo di battaglia è il Congresso Usa. Le levate di scudi a protezione di Kiev del febbraio scorso, che hanno scomodato il piano Marshall, lo sbarco in Normandia e perfino Norimberga, ora sembrano un’eco lontana. Un crescente coro di personalità di spicco ha cominciato a chiedersi: se le ricche nazioni europee, per giunta membri Nato, non hanno intenzione di finanziare adeguatamente una guerra in casa loro, perché l’America dovrebbe farlo?
3615	27	ll Congresso, che maneggia i conti di Washington, alla lunga sta iniziando a diffidare delle ingenti somme a sostegno della guerra in Ucraina, che non dà segni di de-escalation. Ben presto, dunque, il blocco trasversale dei repubblicani+dixiecrats potrebbe porre il veto su questo finanziamento a oltranza. E dopo le midterm, qualora Biden ne uscisse sconfitto, sarà davvero difficile mantenere questo standard di elargizioni. Gli autori dell’ostruzionismo avranno sempre dalla loro un importante asso nella manica: rivangare il fantasma del 2% che agita la Nato e i rapporti tra le due sponde dell’Atlantico. Un’argomentazione sempre a buon mercato in grado di chiudere i rubinetti Usa all’ombrello su Kiev.
3616	1	Chi comanda al Cremlino?
3616	3	Chi comanda al Cremlino? Vladimir Vladimirovič Putin. Certo, ancora lui, ma la domanda che si pongono a Washington, nel 229mo giorno di guerra in Ucraina, è reale e seria. L’evidente cambiamento nella strategia militare russa, con una pioggia di missili e “droni suicidi” su aree civili dell’Ucraina, non è visto solo come una ritorsione, un’escalation se non prevista, prevedibile, in risposta all’esplosione del giorno prima sul ponte di collegamento con la Crimea, è vista come un segnale “politico” molto forte diretto verso diversi obiettivi. A Mosca la crisi clamorosa della gestione dell’“operazione speciale”, culminata nella mancata vigilanza del ponte di  Kerč’ e nella mancata prevenzione di attentati come quello di domenica,  ha prodotto importanti siluramenti e sostituzioni ai vertici militari nell’ambito di una manovra di spostamento del baricentro del potere decisionale politico sul lato dei “falchi”. Al punto che ci si chiede se Putin dia loro ascolto o ne sia addirittura ostaggio e fino a che punto. Qual è attualmente la forza autonoma del presidente russo, è ancora come spesso è stato definito, per il suo potere ostentato, lo zar? Le voci di personaggi come quelle del numero due di fatto Dmitri Medvedev, del ceceno Rmazan Kadyrov, del numero uno della Crimea Zergei Aksynov, della star del giornalismo Alexander Kotz risuonano con la sicumera di chi ha il controllo delle leve che contano. Si notano le loro dichiarazioni, sono qualcosa di più del solito coro che accompagna le decisioni del capo supremo. “Non è un atto isolato di rappresaglia ma un nuovo modo di combattere la guerra”, dice Kotz, sintetizzando quanto è avvenuto lunedì e dandone una lettura politica.
3616	5	Putin ha dunque ancora il pieno e unico controllo del pulsante nucleare? “Va detto con chiarezza – ha dichiarato il capo del Pentagono, Lloyd Austin – che è lui che prende la decisione [di lanciare un attacco nucleare], la sua è la decisione di un uomo solo. Non ha bilanciamenti, e così come ha preso la decisione irresponsabile di invadere l’Ucraina, può prendere un’altra decisione”.
3616	7	Ma è ancora così, è ancora interamente nelle sue mani la valigetta nucleare?
3616	9	Domanda che, da parte americana, non allude solo all’effettiva, attuale gerarchia del potere nel Cremlino, dopo otto mesi di una guerra che è un susseguirsi di fallimenti costellato di errori e di orrori, ma si riferisce all’interlocutore reale con cui costruire una possibile via d’uscita e scongiurare un’escalation fuori controllo del conflitto, che potrebbe culminare nel ricorso all’arma nucleare.
3616	11	Nella sua ultima sortita, il 6 ottobre scorso, Joe Biden aveva detto parole che in controluce sono  state lette come la possibile riproposizione di uno scenario simile a quello che mise fine alla crisi innescata dall’installazione di missili sovietici a Cuba, quando si arrivò sul ciglio del baratro atomico e ci si fermò un millimetro prima grazie a un patto segreto tra Kennedy e Krusciov, che da parte americana, poco dopo, avrebbe comportato il ritiro dei missili di stanza in Turchia, considerati dall’Urss una minaccia diretta. L’americanista Arnaldo Testi, ricostruendo quella crisi, osserva che “il patto era così segreto che la leadership dell’Urss visse la soluzione pubblica delle crisi come un colpo al suo prestigio”. È già in corso qualcosa che somigli a quella trattativa, tra Mosca e Washington? E se sì, può continuare alla luce degli ultimi eventi?
3616	13	Commentando l’esplosione di domenica scorsa sul ponte di Crimea, il capo degli stati maggiori riuniti, Mike Mullen, ha definito Putin “un animale messo all’angolo, sempre più pericoloso, da prendere molto sul serio, assumendo tutte le misure che sono richieste”, ma concludendo che tutto questo “ci parla anche del bisogno di andare al tavolo” (del negoziato).
3616	15	Un auspicio che il giorno dopo, il lunedì degli attacchi dal cielo ai centri urbani ucraini, si presenta in uno scenario molto diverso, che sembra chiudere spiragli a soluzioni negoziali come quelli che, pur molto ipotetici, sembravano profilarsi prima dell’escalation e prima dunque dell’affermazione al Cremlino del “partito” della guerra a oltranza, di quella che, per dirla con Medvedev, dovrà concludersi con il “completo smantellamento” della leadership ucraina.
3616	17	La sollecitazione dell’ambasciata americana a Kiev rivolta ai connazionali  perché lascino l’Ucraina “utilizzando trasporti di terra disponibili e sicuri” suona come la conferma di uno stop a qualsiasi ipotesi di interlocuzione possibile, per quanto super segreta, tra Washington e Mosca. Non significa che sul piano militare ci siano cambiamenti di rilievo per quanto riguarda soprattutto la fornitura di armi a lungo raggio in grado colpire obiettivi nel cuore della Russia. Biden avrà pure investito nella vittoria  dell’Ucraina, ma, finora almeno, ha fatto anche il possibile per impedire che le forze Nato siano trascinate nella guerra o provochino l’uso di armi nucleari da parte russa. Ma anche questo potrebbe rivelarsi un confine esile e labile, facilmente valicabile dagli ucraini, che – non si sa se secondo un copione concordato con Washington oppure spiazzando gli alleati – hanno compiuto azioni non “coperte” dal Pentagono e della Cia, come lo stesso attacco al ponte di Crimea.
3616	19	Va detto che se la nuova “maggioranza” che condiziona Putin può infischiarsi delle reazioni indignate di America, Ue e Nato, non altrettanto può fare nei confronti di potenze come Cina e India, che hanno crescente importanza strategica con l’acuirsi del conflitto e l’isolamento russo. Ed è infatti molto rilevante la “profonda preoccupazione” di New Delhi per l’escalation del conflitto, con la raccomandazione, in sintonia con Pechino, alla “de-escalation” e al dialogo.
3617	1	Le ombre del sostegno americano all'Ucraina
3617	3	Due notizie, entrambe pubblicate dal New York Times, hanno dato negli ultimi giorni un’immagine molto diversa, rispetto a quella veicolata solitamente dai media, del rapporto tra Stati Uniti e Ucraina in merito alla guerra. Washington sostiene politicamente e militarmente Kiev contro Mosca e vuole impedire a Vladimir Putin di ottenere una vittoria calpestando il diritto internazionale. Ma l’amministrazione Biden è spesso scettica, e a tratti irritata, da alcuni comportamenti del governo di Volodymyr Zelensky.
3617	5	«L’Ucraina ha ucciso Darya Dugina»
3617	7	Il caso più clamoroso riguarda l’attentato terroristico con cui il 20 agosto è stata assassinata a Mosca Darya Dugina, figlia del filosofo Aleksandr Dugin, fiero sostenitore delle politiche espansioniste del Cremlino. L’omicidio in estate era stato attribuito alla stessa Russia, ma come rivelato al Nyt da alcuni funzionari dell’amministrazione americana l’attentato è stato invece orchestrato da Kiev.
3617	9	L’operazione «è stata autorizzata da parti del governo ucraino», i quali non avevano informato gli Stati Uniti delle loro intenzioni. Se l’avessero fatto, prosegue la fonte, gli Usa si sarebbero opposti e quando la verità è emersa il governo americano ha protestato con Kiev, intimando all’amministrazione Zelensky di non ripetere più azioni del genere. Non solo infatti, attentati di questo tipo non ottengono alcun vantaggio pratico, spiega Repubblica, ma rischiano di fare infuriare Putin portandolo a prendere decisioni sconsiderate.
3617	11	Come scrive Fausto Biloslavo sul Giornale, «sembra quasi che le avanzate ucraine sul campo preoccupino gli americani, per un eventuale reazione spropositata, ovvero nucleare di Mosca. Oppure che fossero stati concordati determinati obiettivi, ma che l’esercito di Kiev ringalluzzito dalla vittorie continui ad avanzare esponendosi troppo».
3617	13	Il mercato nero delle armi a Kiev
3617	15	La rivelazione del Nyt non mette in alcun modo in dubbio il sostegno americano all’Ucraina: 24 ore prima della pubblicazione dell’articolo Washington ha approvato una nuova fornitura di armi da 625 milioni di dollari. Ma come rivelato ancora dal Times, in alcuni casi il sostegno militare a Kiev da parte dell’amministrazione Biden è stato sconsiderato.
3617	17	Il riferimento non è alle forniture ufficiali di armi che il governo americano garantisce. Ma a quelle che permette e incoraggia da parte di intermediari privati. Il quotidiano, documenti alla mano, ha svelato in particolare il tentativo da parte di due cittadini privati residenti negli Stati Uniti, Martin Zlatev e Heather Gjorgjievski, di vendere 30 milioni di dollari di razzi, missili, lanciagranate e munizioni a Kiev. Il 7 per cento dell’intera somma, circa due milioni di dollari, sarebbe rimasta in tasca ai due individui.
3617	19	Le armi, in parte americane, sarebbero state fabbricate per la maggior parte in Bulgaria e Bosnia, paesi che vietano esportazioni di armi in Ucraina, e portate a Kiev attraverso la Polonia. Altre sarebbero transitate invece su camion attraverso Croazia, Slovenia, Austria, Slovacchia e Polonia. Il tutto con il coinvolgimento di numerosi e pericolosi intermediari. Per permettere l’acquisto di armi e il loro transito anche in paesi vietati, i due americani avevano falsificato i documenti riuscendo in ogni caso a farsi approvare la compravendita da Washington.
3617	21	Il gioco degli Stati Uniti è rischioso
3617	23	Il rischio, spiegano gli esperti interpellati dal Nyt, è che ciascuno degli intermediari nell’affare possa far sparire parte delle armi per rivenderle a gruppi terroristici o al miglior offerente. Solo nei primi quattro mesi dell’anno, il Dipartimento di Stato a stelle e strisce ha autorizzato 300 milioni di dollari di forniture di armi da parte di privati americani a Kiev, contro i 15 milioni dell’intero 2021. Se normalmente ogni affare di questo tipo richiede settimane o mesi per essere approvato, l’amministrazione Biden ha dato l’ok a contratti come quello di Zlatev e Gjorgjievski nel giro di «poche ore».
3617	25	«Al Dipartimento di Stato americano dovrebbe risuonare un campanello d’allarme», commenta Jodi Vittori, professore della Georgetown University che studia il commercio di armi. Non solo per il rischio che le armi finiscano nelle mani sbagliate, ma anche perché i prezzi richiesti dai privati sono esorbitanti rispetto al reale valore della fornitura e «a perderci è una nazione nel bel mezzo di una guerra».
3617	27	Inoltre, una volta terminato il conflitto, l’Ucraina potrebbe diventare un hub per la compravendita illegale di armi: «Come ai tempi della Guerra Fredda Kiev sarebbe un grande mercato nero», spiega Elias Yousif, ricercatore del Stimson Center. E molte di queste armi potrebbero finire nelle mani dei nemici di Europa e Stati Uniti. Anche per questo Biden dovrebbe stare attento al modo in cui fornisce sostegno a Kiev.
3618	1	L'aria che tira, il terrore di Vittorio Feltri: "Putin-Zelensky? Che fine ci faranno fare"
3618	3	"Mi sembra difficile dar vita a un negoziato se lo stesso Volodymyr Zelensky abbatte i ponti in modo violentissimo": Vittorio Feltri, ospite di Myrta Merlino a L'Aria che tira su La7, vede con difficoltà una fine diplomatica e non violenta della guerra in Ucraina. Il fondatore di Libero, in collegamento col talk, ha spiegato: "Siamo di fronte non a una tigre, che sarebbe la Russia, e a un agnellino, ma siamo di fronte a due tigri che se le danno di santa ragione e non mostrano nessuna intenzione di trovare una via d'uscita a una guerra che sta scivolando verso il nucleare".
3618	5	"Ecco cosa auguro a Luigi Di Maio": un Vittorio Feltri brutale
3618	7	L'eventuale ricorso all'arma atomica - rimarca Feltri - "sarebbe naturalmente devastante per tutta l'Europa, compresi quei Paesi che hanno fornito armi a Zelensky e quindi si sono resi oggettivamente complici. Per non parlare degli Stati Uniti, esperti di bombe atomiche, avendone gettate due sul Giappone molti anni fa".
3618	9	Vittorio Feltri a L'Aria che tira, il video
3618	11	"Tra 10 giorni...". Feltri e la profezia sul nuovo governo: a cosa assisteremo
3618	13	Secondo Vittorio Feltri, "non è che questo mondo sia retto da gente tenera". Poi puntualizza: "Tra i non teneri c'è anzitutto Putin, che è di una ferocia incredibile, ma anche Zelensky non scherza. E mostra anche di non trovare il modo per far capire a Putin che è ora di finirla. E potrebbe farlo dal mio punto di vista, non lo fa perché ormai ha assunto un ruolo di leader, di re mondiale".
3618	15	Denise e le altre, Vittorio Feltri: "Ho un sospetto su quei bimbi..."
3619	1	La Russia è "finalmente" in guerra con l’Ucraina
3619	3	A 7 mesi dalla caduta in una evidente trappola (vedi articolo) la parola “guerra” non era ancora stata ufficialmente utilizzata dal presidente russo in riferimento al conflitto ucraino. Anche se usata una singola volta nel discorso odierno e riferita al conflitto in corso dal 2014, è ora inequivocabilmente apparsa.
3619	5	La mobilitazione parziale rivela senza equivoci la dimensione in cui è entrato il paese: “...quei cittadini che sono nelle riserve e soprattutto, coloro che hanno prestato servizio nelle forze armate, hanno determinate specializzazioni militari ed un’esperienza rilevante saranno soggetti a coscrizione”.
3619	7	Ci sono voluti molti mesi tra rimodulazione di forze e di fronti, purghe di comandanti e soprattutto... decine di migliaia tra morti e feriti per arrivare alla decisione.
3619	9	Mossa tardiva, non “disperata”
3619	11	Già da tempo il presidente ucraino dichiarava come obiettivo il ripristino integrale dei confini, Crimea compresa. La “integrità territoriale” della Russia dunque era già a rischio; non saranno di certo dei referendum (già scritti) di adesione alla Federazione a cambiare qualcosa o a giustificare la possibile escalation.
3619	13	Dal canto loro i vertici delle forze armate russe non hanno atteso le formalizzazioni: da settimane, mezzi moderni (come i T-90M - foto apertura) si stanno ammassando in varie aree a ridosso del confine ucraino.
3619	15	Arriva la tempesta?
3619	17	Una lenta ma costante avanzata, negli ultimi mesi si era trasformata in una guerra di posizione che, tra trincee e massacri di civili, aveva fatto tornare alla mente (rispettivamente) i precedenti conflitti mondiali.
3619	19	Le forze in campo nella “operazione speciale” non erano adeguate alla presa di posizioni difensive rafforzate da mesi di lavori. È possibile che qualche ufficiale si sia chiesto se la strategia da adottare non fosse quella di arretrare invece che dissanguarsi in avanti?
3619	21	Se così fosse, lasciato velocemente un territorio – preparato e già ben conosciuto – fatte uscire allo scoperto forze le ucraine (ubriache di vittoria anche a causa dalla propria incontenibile propaganda), i russi potrebbero a breve sferrare un colpo micidiale potendo sferrare incursioni lungo i quasi 2500 chilometri di confine (contando anche quello Bielorusso).
3619	23	Ricordiamo la regola di base nella partita in corso: il territorio russo non si tocca (lo sconfinamento giustificherebbe un immediato “upgrade” bellico da parte di Mosca). Tale regola è ancora valida? Certamente, gli ucraini possono avanzare solo lungo il territorio conteso, a casa loro. Violarla porterebbe ad una mobilitazione totale concedendo immensa forza morale a chi fino ad oggi si è più o meno inevitabilmente sentito un invasore.
3619	25	Cosa potrebbero fare i russi ora? Raddoppiare i finanziamenti (internazionali) per la stessa propaganda avversaria: le “sveglie” improvvise ed inaspettate non fanno talvolta rialzare da terra chi viene sorpreso.
3619	27	Ad Ovest serve invece pazienza e – più di tutto – non sottovalutare un avversario che non può permettersi una sconfitta anche sul terreno.
3619	29	"Politicamente" la Russia ha già perso lo stesso 24 febbraio: ha distrutto una posizione internazionale guadagnata in decenni di lavoro per divenire serva di una superpotenza (la Repubblica Popolare Cinese) che ufficialmente può anche permettersi distanze formali o perfino un'ipocrita mediazione. Tanto sempre alla sua mano dovrà andare a mangiare...
3619	31	Bisogna dunque prepararsi ad incassare una controffensiva tremenda, lasciando spazio e parola ai soli professionisti in divisa.
3619	33	Questo anche nell'informazione: i propagandisti da due soldi fanno sorridere per un po' ma alla lunga sono sempre controproducenti.
3619	35	La pace è lontana. E per l'ennesima volta nella Storia sarà decisa dalle armi, non dalle buone intenzioni.
3619	37	In Italia, al di là dei "siamo pronti", siamo davvero pronti? (A tirar fuori la testa da un buco nel terreno)
362	1	Lukashenko insulta Zelensky: "Giù le tue sporche zampe". Poi voci su droni kamikaze
362	3	Sale la tensione in Ucraina. Durante i bombardamenti a Kiev, Alexander Lukashenko ha dichiarato che la Nato e altri Paesi europei stanno valutando la possibilità di lanciare un attacco contro la Bielorussia. "In Occidente c'è la convinzione diffusa che l'esercito bielorusso parteciperà in modo diretto all'operazione militare speciale sul territorio dell'Ucraina", ha aggiunto il presidente bielorusso, da sempre schierato al fianco di Vladimir Putin, che ha convocato a Minsk una riunione urgente dei vertici delle forze armate.
362	5	"Dopo aver creduto a queste teorie, la leadership politico-militare dell'Alleanza Atlantica e un certo numero di paesi europei sta già valutando apertamente le opzioni per una possibile aggressione contro il nostro paese, fino a un attacco nucleare", ha accusato il presidente bielorusso.
362	7	Quindi Lukashenko e Putin hanno concordato il dispiegamento di un gruppo regionale congiunto di truppe. Non solo. Secondo quanto riportano alcuni media ucraini, proprio dalla Bielorussia sarebbero "decollati dieci droni kamikaze". I mezzi "hanno attraversato il confine nella regione di Volyn". Lukashenko ha inoltre riferito all'agenzia Belta di aver inviato un messaggio al presidente ucraino Volodymyr Zelensky avvertendolo di "non toccare con le sue sporche zampe un solo metro di territorio" bielorusso.
3620	1	Le bugie e la "retorica nucleare" del Cremlino
3620	3	Nel Consiglio di sicurezza dell’ONU Mosca ha esercitato il potere di veto per impedire l’adozione della risoluzione di condanna dei “referendum” di annessione delle quattro regioni ucraine da parte della Russia. I referendum-farsa si sono svolti con i militari russi o filorussi armati fino ai denti che entravano nelle case con urne trasparenti per “chiedere” ai cittadini ucraini di votare. Era evidente che avrebbe vinto il «sì», ma è altrettanto evidente che un voto estorto in questo modo non può avere alcuna valenza. Così le percentuali diffuse dalle autorità filorusse risultano drammaticamente ridicole: Lugansk 97,7, Donetsk 97,74, Kherson 97,74 e Zaporizhzhya 96,94. Tutto l’Occidente ha definito questo referendum “una farsa”, ma anche la Cina, ad esempio, ha preso le distanze.
3620	5	Come se non bastasse, diventando territorio della Federazione russa, gli uomini delle regioni annesse saranno coinvolti nella “mobilitazione” decisa da Putin e, dunque, saranno costretti a combattere. Inoltre, i tentativi di riconquistare quelle regioni da parte degli ucraini, con operazioni militari simili a quella realizzata con successo nella regione di Kharkiv, saranno considerati dal Cremlino un attacco alla Russia.
3620	7	Allo stato attuale delle cose, l’invasione russa dell’Ucraina potrebbe diventare il più grande errore geopolitico del ventunesimo secolo. La gravità della situazione non si può più negare, e ora, dopo diversi mesi di affermazioni che tutto stava andando “come previsto”, il dittatore russo è stato costretto ad ammettere che erano necessarie misure drastiche per prevenire una catastrofe.
3620	9	Putin insiste sul fatto che la sua minaccia di usare armi nucleari non è un bluff. Non c’è modo di sapere in anticipo se questo sia vero. Nonostante questa incertezza, è chiaro che la comunità internazionale semplicemente non può permettersi di farsi intimidire in questo modo.
3620	11	Se l’Occidente dovesse rispondere alle minacce nucleari di Putin abbandonando l’Ucraina, avrebbe conseguenze devastanti per la sicurezza internazionale e l’intero concetto di non proliferazione nucleare sarebbe consegnato nella pattumiera della storia. Entreremmo in una nuova pericolosa era di instabilità cronica segnata da ricatti nucleari e guerre di aggressione. L’unico modo per evitare questo destino è opporsi a Putin prima che sia troppo tardi.
3620	13	Putin sa di essere diretto verso il disastro in Ucraina, ma spera che la paura di un’apocalisse nucleare gli permetterà di strappare la vittoria alla sconfitta. Nonostante le battute d’arresto degli ultimi mesi, rimane convinto che il mondo democratico abbia un cuore debole e alla fine si ritirerà.
3620	15	Se i leader occidentali non agiranno con coerenza ora, se ne pentiranno per decenni.
3621	1	L’Ucraina un’appendice della Russia? È una fake news di Putin
3621	3	Ciò che non va trascurato nel conflitto in Ucraina è che la storia del Paese prima del 1991, anno dell’indipendenza dall’Unione Sovietica, è stata scritta da altri, soprattutto dai russi. Ciò vuol dire che la censura in atto impediva qualsiasi ricerca sull’identità nazionale. Questo ha dato origine a mistificazioni, letture alterate, verità distorte. Non ultima l’assunto di Vladimir Putin secondo cui russi e ucraini sarebbero un solo popolo, con i secondi relegati a semplice appendice della madrepatria Russia. Verità di comodo per un certo Occidente, colluso o solo isolazionista e poco lungimirante. Senza dimenticare un altro Occidente, quello che, sottovalutando gli effetti della pulizia etnica ai danni della minoranza russa nella regione del Donbass, ha finito con il fornire a Putin l’alibi pericoloso della “denazificazione”.
3621	5	Ma le bugie storiche non restano impunite, né per gli autori né per chi le subisce. I dittatori di ultima generazione, da Saddam Hussein a Muammar Gheddafi, potrebbero confermarlo se fossero ancora qui. Eppure, la menzogna è insita nella natura del tiranno, che, altrimenti, non potrebbe esercitare uno strapotere nei confronti del suo popolo. Solo una realtà contraffatta può alimentare un potere fuori misura. Questo vale per gli imperatori dell’antichità come per gli autocrati contemporanei. Nel nostro caso, le bugie storiche hanno generato un’ignoranza storica, per cui i più non sono a conoscenza della centralità dell’Ucraina nei secoli, in particolare nell’incontro con l’Occidente, e sono legati a vecchi e fuorvianti luoghi comuni.
3621	7	In tempi non sospetti e relativamente recenti (2002), un convegno dal titolo “L’età di Kiev e la sua eredità nell’incontro con l’Occidente”, portò alla luce il protagonismo dell’Ucraina e la sua memoria. Alla conferenza internazionale, promossa dall’Istituto per le ricerche di storia sociale e religiosa di Vicenza, parteciparono esimi studiosi italiani, ucraini, polacchi e russi. In quel contesto, Nina Kowalska, allora ambasciatore ucraino presso la Santa Sede, rimarcò quanto fosse importante per gli studiosi del suo Paese non rimanere isolati per il recupero della verità contro gli stereotipi che presentavano in maniera falsa la storia del suo popolo, a cominciare dal riconoscimento di un fondamento comune europeo negli aspetti culturale e religioso.
3621	9	D’altronde, già Johann Wolfgang von Goethe diceva che la lingua materna dell’Europa era il cristianesimo e, dunque, anche i Paesi del Centro e dell’Est parlavano questa lingua comune. L’Ucraina, in particolare, fu terreno di scontro tra i vari flussi cristiani, ma va detto che la tradizione cattolica è stata, forse, determinante per la formazione e l’indipendenza dello Stato e la propensione al sentire europeo. Inoltre, ben prima della richiesta del presidente Volodymyr Zelenski di adesione all’Unione europea, la storica Olga Nedavnya, sempre nel 2002, citava il programma Ucraina 2010, elaborato da Presidenza della Repubblica, ministeri, istituzioni centrali e locali, in cui si proclamava il ritorno ai valori europei quale fondamento del rinato Stato ucraino, riconoscendone le comuni basi spirituali.
3621	11	Di fatto, è l’arrivo dei Mongoli nel XIII secolo a dividere nettamente il territorio della cosiddetta Rus’ in due parti: un’area dominata dai nuovi invasori, che diventerà la Russia e guarderà a Oriente, e un’altra, che già guardava a Occidente e che sarebbe diventata l’Ucraina. Lo stesso Karol Wojtyla, prima di salire sul soglio pontificio, diceva che la frontiera dell’Europa era “laddove si incontravano l’area di diffusione del Vangelo e quella dell’invasione mongolica dell’Asia”. È anche per questo che lo slavista Sante Graciotti parlava di due Slavie e due Europe, con Kiev che assumeva un ruolo fondamentale grazie al lavoro di sintesi che aveva operato nel corso dei secoli tra Oriente e Occidente.
3621	13	È proprio l’Ucraina a esportare cultura in Russia nella seconda metà del Seicento e nei primi decenni del Settecento. E, nonostante la censura e la repressione successive, tracce dell’insegnamento kieviano le ritroviamo postume. Sempre nei primi anni Duemila, gli slavisti si imbatterono in una nuova contraddizione: da un lato, la possibile adesione della Russia alla Nato; dall’altro, la denuncia dello scrittore russo Aleksandr Nikolaevich Afanasiev di un nuovo isolazionismo politico e culturale del suo Paese nei confronti dell’Europa, vista un’altra volta come antagonista. Le aspettative, però, erano molto alte, tanto che Graciotti, negli Atti del citato Convegno editi da Viella, affermava: “L’Ucraina è la nostra alternativa all’Est europeo. Pluralista, piena di discussioni al suo interno, abituata al confronto con il diverso, si presenta come il mediatore possibile tra Oriente e Occidente per una integrazione europea e credo che lo debba diventare anche a livello politico diplomatico”. Parole inascoltate, grande occasione persa.
3622	1	Orsini, "Putin combatte con le mani legate". Guerra nucleare imminente
3622	3	"Questa è una guerra tra la Russia e 31 Paesi. La Russia è spaventosamente potente perché è contro i 30 Paesi della Nato più l’Ucraina. La Russia non sta usando tutto il suo potenziale, sta combattendo con le mani legate". E' quasi ammirato, Alessandro Orsini, nell'analisi sulla guerra che nelle ultime ore ha registrato una nuova, drammatica escalation. "I bombardamenti russi di ieri - spiega il professore, in studio da Bianca Berlinguer a Cartabianca su Rai 3, a proposito dell'attacco russo a Kiev - sono un vero e proprio crimine nei confronti della popolazione civile ucraina. Purtroppo si sono poste le condizioni di base per il lancio dell’arma nucleare tattica". Lo scenario, è insomma, sempre più terrorizzante.
3622	5	"A chi giova il sabotaggio". Nord Stream, il sospetto-terremoto di Rampini
3622	7	Cosa fare a questo punto? Secondo Orsini, il presidente ucraino Volodymyr Zelensky "è radicale perché noi glielo consentiamo: noi diamo a Ucraina soldi e armi. Basterebbe poco a Biden per ottenere un atteggiamento più moderato da parte di Zelensky. Io in questo momento non vedo colombe". Federico Rampini, corrispondente del Corriere della Sera, offre un altro punto di vista: "Gli Stati Uniti di Biden sono sempre un passo indietro rispetto a quello che Zelensky chiede e desidera. Anche in America ci sono mille incertezze su come uscire da questa guerra".
3622	9	"Perché Biden sta zitto". Rampini choc: siamo nella trappola di Putin | Video
3622	11	Si accoda a Orsini invece Andrea Scanzi, penna del Fatto quotidiano: "Otto mesi dopo l'inizio della guerra siamo sicuri che la strategia giusta sia rifornire sempre più di armi l’Ucraina? Non mi sembra abbia portato grandi risultati. Intanto Zelensky sta chiedendo di rifornirlo sempre di più e di non dialogare con Putin".
3622	13	"Da Kherson notizie disastrose. Gli ucraini...". Più vicini alla guerra nucleare?
3623	1	Guerra neo-sovietica al mondo libero
3623	3	Il discorso di Vladimir Vladimirovič Putin, in occasione della cerimonia per la sottoscrizione dell’accordo di adesione alla Federazione Russa delle province ucraine del Donbass, è stata una requisitoria contro gli Stati liberi dell’Occidente.
3623	5	È stata, anche, la prima volta in cui lo smembramento dell’Unione Sovietica, è definito una tragedia. Sullo sfondo, la descrizione dell’Ucraina come Stato, nella sostanza, governato da neo-nazisti. È la ricostruzione di una cortina di ferro. Una esplicita minaccia a quelli Stati già sovietici, facenti ancora parte o no della Confederazione degli Stati indipendenti, che hanno abbracciato o abbracciassero politiche filo-occidentali. È, altresì, una minaccia agli Stati un tempo facenti parte del Patto di Varsavia, ora aderenti all’Alleanza Atlantica e membri dell’Unione europea.
3623	7	Il presidente dell’Ucraina, Volodymyr Oleksandrovyč Zelens’kyj, ha, in risposta, richiesto una procedura accelerata d’adesione all’Alleanza Atlantica. Egli ha anche affermato che quest’alleanza, di per sé, è già esistente nei fatti. Il Segretario generale della Nato ha dichiarato questo un diritto per ogni Stato libero d’Europa. L’articolo 5 del Trattato costitutivo dell’Organizzazione obbliga tutti gli Stati aderenti ad intervenire, qualora uno di questi sia attaccato.
3623	9	In tal quadro, è stata indubbiamente saggia la decisione degli elettori italiani i quali hanno espresso un voto alle scorse elezioni politiche nazionali. In questo momento, tra gli Stati dell’Alleanza, deve valere il motto dei tre moschettieri: “Uno per tutti, tutti per uno!”. Giorgia Meloni è l’esponente politico italiano più chiaro nel suo atlantismo, e per carattere la più portata ad affrontare, a muso duro, le sfide.
3624	1	Cosa non torna nell’esplosione del ponte Kerch
3624	3	A quasi ventiquattro ore dal sabotaggio che ha portato alla distruzione parziale del ponte del Kerch, più di qualcosa non torna. Soprattutto perché, in un conflitto che assume sempre più le sfumature de La regola del sospetto, occorre chiedersi, ancor prima del come, a chi giova realmente l’immagine di quella struttura in fiamme. Ma soprattutto chi ha interesse che l’opinione pubblica internazionale pensi in un modo piuttosto che in un altro nel mare magnum della guerra d’informazione alla quale assistiamo da febbraio.
3624	5	Kiev non rivendica
3624	7	La prima zona grigia è rappresentata dall’atteggiamento ondivago di Kiev che, nell’arco di una giornata, è passato dai toni vittoriosi assimilabili ad una rivendicazione (mai giunta, tuttavia, né da Zelensky tantomeno da alcuna autorità militare) ad una sorta di presa di distanza come ha ben sottolineato Mauro Indelicato in questo pezzo. Tantomeno deve essere scambiata per una rivendicazione l’atteggiamento trionfante degli ucraini che vedono messo a segno un obiettivo simbolico, che affonda le sue radici nei fatti del 2014 in Crimea.
3624	9	Zelensky si è limitato a dare seguito a questa notizia con un bollettino meteorologico comico. Durante il suo discorso video notturno su Telegram, il leader ucraino ha scherzato dicendo che le condizioni erano “nuvolose in Crimea”. Il presidente ucraino ha dichiarato: “Oggi è stata una giornata buona e per lo più soleggiata nel nostro paese. “Su gran parte del territorio c’erano circa 20 gradi Celsius e sole. “Purtroppo in Crimea era nuvoloso, anche se faceva ancora caldo. Ma comunque siano le nuvole, gli ucraini sanno cosa fare e sanno che il nostro futuro è soleggiato. “Questo è il futuro senza invasori, su tutto il nostro territorio, in particolare in Crimea”.
3624	11	Il convoglio proveniva dalla parte russa
3624	13	Passando agli elementi più tecnici, si è appreso nelle ore successive all’esplosione che il convoglio esploso veniva dalla parte russa. Era stato controllato? Chi lo guidava?
3624	15	Un uomo russo di 25 anni è risultato essere il possessore del camion che secondo le autorità russe avrebbe fatto saltare in aria il ponte. Ma non era lui a guidare il mezzo: le forze dell’ordine russe hanno citato un certo Samir Yusubov, residente nella città russa di Krasnodar – a circa un’ora di auto dalla campata che rifornisce le truppe di Vladimir Putin nell’Ucraina meridionale – come proprietario registrato del camion marchiato International Prostar. In un video girato per Baza Media e pubblicato sui social, il giovane-apparentemente sbalordito-ha affermato che un parente più anziano, Makhir Yusubov, 52 anni, stava usando il veicolo. Nel video di appena 28 secondi il giovane giura di non avere nulla a che fare con il sabotaggio.
3624	17	La causa dell’esplosione
3624	19	La causa esatta dell’esplosione rimane al momento sconosciuta. Ma l’ipotesi principale è che e sia stata innescata da un camion bomba. Le telecamere a circuito chiuso del ponte mostrano la deflagrazione sulla carreggiata apparentemente incentrata attorno a un grande semirimorchio. Le riprese della telecamera dal ponte mostrano anche il camion che si ferma a un posto di blocco prima di poter passare sul ponte di Kerch. Se l’innesco è partito dal camion, questo vuol dire due cose: che a) l’autista era un kamikaze (quanto votato alla causa o meno, difficile saperlo) e che b) l’operazione è stata progettata in Russia. Ma da quale tipo di frange? Dagli ambienti vicini a Putin, desiderosi di avere materiale per screditare il nemico? O da russi dissidenti, pronti a minare un simbolo del Cremlino in Crimea?
3624	21	Tony Spamer, un ex esperto dell’esercito britannico in demolizioni di ponti, ha messo in dubbio la teoria dell’autobomba sul Wall Street Journal. Ha spiegato che l’esplosione di uno strumento simile avrebbe fatto saltare la strada, ma non avrebbe innescato un collasso strutturale. “Devi attaccare l’intera larghezza del ponte. Guardandolo, sembra che sia stato attaccato da sotto. “, ha ribadito.
3624	23	Altre teorie indicano una forma misteriosa che si muove sotto il ponte, catturata dalle telecamere a circuito chiuso pochi istanti prima dell’esplosione. Per molti potrebbe trattarsi di un drone carico di bombe. Alcuni esperti sostengono che si tratti invece di esplosivi sul ponte stradale e sul ponte del treno, avviati quasi simultaneamente usando un comando radio codificato. Questo significa che, qualora si tratti dei servizi segreti ucraini, il ponte blindato con dieci sistemi diversi di protezione, tanto blindato non era.
3624	25	Lo scambio di accuse tra Kiev e Mosca
3624	27	Ben presto è cominciato lo scambio di accuse tra Mosca e Kiev. I servizi di intelligence dell’Ucraina potrebbero essere i responsabili dell’esplosione avvenuta ieri mattina sul ponte di Kerch secondo il New York Times, che citerebbe un alto funzionario ucraino. La fonte avrebbe confermato i rapporti rilasciati dalle autorità russe, secondo cui l’Ucraina sarebbe responsabile dell’attacco. Il funzionario, parlando in condizione di anonimato a causa del divieto imposto dal governo di Kiev di discutere del sabotaggio, ha aggiunto che i servizi di intelligence ucraini avrebbero orchestrato l’esplosione utilizzando una bomba caricata su un camion, che è poi passato attraverso il ponte.
3624	29	Kiev risponde. “L’esplosione del cosiddetto ponte di Putin, a nostro avviso, è un’operazione interna di uno dei servizi speciali russi”. Lo dichiara in un’intervista al Corriere della Sera Mykhailo Podolyak, consigliere del presidente Zelensky, che riconduce il sabotaggio al conflitto tra le due torri del Cremlino, il ministero della Difesa russo e l’Fsb. Ecco perché i servizi del ministero della Difesa lo avrebbero colpito, per far ricadere la colpa sui servizi segreti speciali. A sostegno di questa tesi, Podolyak afferma che “secondo informazioni di geolocalizzazione, il camion è arrivato da territorio russo. E lo stesso veicolo è russo. La sincronizzazione dell’esplosione con il passaggio del carico di carburante indica l’attenta pianificazione dell’operazione”. Tutte le operazioni di questo tipo — dall’omicidio della figlia di Dugin, passando per le esplosioni dei gasdotti Nord Stream e l’esplosione sul ponte di Kerch — hanno la stessa firma. Ed è russa”, ha tuonato.
3624	31	A commentare maliziosamente l’accaduto, dal suo account Twitter, il politologo Francis Fukuyama che, non solo aveva previsto che il ponte sarebbe stato colpito a breve, ma lancia un dubbio legittimo: “Interessante quante foto e video di alta qualità ci sono del ponte appena prima, durante e dopo l’esplosione”. E ancora: “Perché la Russia dovrebbe pubblicizzare questa umiliazione così rapidamente?”.
3624	33	A voler rigettare la regola dell’evidenza cartesiana, è fin troppo semplice vedere la firma ucraina sul ponte di Kerch. Si tratta di un obiettivo simbolico ma bisogna ricordare che in un momento così delicato e di riconquista del territorio, un’operazione del genere sarebbe complessa e destabilizzante. Come non bisogna smettere di chiedersi: Cosa guadagnerebbe Mosca-e chi in quel di Mosca- da questa moltitudine di immagini e dal dipingere Kiev come uno stato che attacca infrastrutture “civili”, sebbene in un territorio annesso illegalmente? Tantissimo.
3625	1	Benvenuti nell'era della maturità politica (speriamo)
3625	3	Impressioni di “maturità politica”. Claudio Velardi ha riunito Guido Crosetto, Maria Elena Boschi e Gianni Cuperlo per presentare il suo libro, “Impressioni di settembre”, che raccoglie i podcast registrati nelle settimane prima del voto e diffusi in anteprima nella ormai mitologica chat LDMN.
3625	5	Lo spettacolo è notevole: i tre, che hanno storie e approdi molto diversi, incalzati dalle domande di Myrta Merlino hanno dato la prima prova di una convergenza sulle emergenze che il Paese sta affrontando, dalla crisi energetica alla guerra, dall’inflazione al raggiungimento degli obiettivi Pnrr. Crosetto da mesi ha messo sul tavolo un “patto con gli avversari” (lo disse il 4 agosto al Corriere) per scongiurare gli effetti più disastrosi della congiuntura economica, che può sfociare in una “guerra civile”. Un’apertura che non fece piacere ad alcuni membri di Fratelli d’Italia, partito co-fondato da Crosetto che nel frattempo ha lasciato la politica attiva per guidare l’associazione delle aziende della Difesa. E che però ha ribadito in più occasioni, prima e dopo il voto, soprattutto nel passaggio di consegne dal vecchio al nuovo governo e sulla scrittura della Legge di Bilancio.
3625	7	Un punto fermo, e di comprensibile vanto, è la posizione sulla guerra in Ucraina. “Nessun partito con il 5% in Parlamento contro il 95% avrebbe mantenuto una linea seria, rigida, intransigente, come quella che ha tenuto Giorgia Meloni”. Ed è dunque quello che si aspetta l’ex sottosegretario dai suoi attuali avversari: un’opposizione che faccia scelte non di partito, ma per il Paese, dove si rischia che “chiunque butti un cerino e infiammi la piazza”. Perché negli altri Paesi ci sono strade che percorrono tutti, scelte condivise di lungo periodo. “Si chiama interesse nazionale. E ne abbiamo visto l’esempio quando Mattarella e Draghi si sono schierati al fianco di Giorgia Meloni per dire: non serve che un Paese terzo garantisca i diritti in Italia. Abbiamo gli anticorpi per difenderci”.
3625	9	Siamo davvero pronti per questa fase di maturità politica, l’unica qualità “che può mettere in salvo il Paese”? Boschi, parlando per conto di un Terzo Polo che si è detto pronto a collaborare sui punti più urgenti, raccoglie l’invito, pur chiedendo conto della collocazione internazionale di Fratelli d’Italia. “Noi alle prossime europee saremo con Macron. FdI starà con Vox?”.
3625	11	Cuperlo, che torna alla Camera nel gruppo Pd, pur rimarcando che non avremo un governo di “destra-centro” ma proprio di destra, si è impegnato a non fare un’opposizione incendiaria, bensì seria e basata sul rispetto. Anche del pensiero di destra, che ha una forza e una tradizione che “non sono le felpe di quello lì”.
3625	13	Fuori da Palazzo Ferrajoli e dentro Montecitorio, a pochi metri, il rancore partigiano lascerà spazio a questo spirito di unità repubblicana? All’adunata velardiana mancavano i 5 Stelle (da lui definiti “versione senile del comunismo”), Lega e Forza Italia. Intanto, un pezzo di Parlamento è in grado di parlarsi a viso aperto e senza timore delle prevedibili accuse di inciucio. È un buon inizio.
3626	1	La pace non è arrendevolezza. La versione di Fioroni
3626	3	La guerra diventa ogni giorno più insopportabile, ma non può cadere nel vuoto la prova di fermezza degli ucraini, il sacrificio di un popolo aggredito, le sofferenze dei civili sotto le bombe dell’esercito putiniano. Non può valere, pertanto, un appello alla pace che scivoli ambiguamente sulla piatta esigenza di un cessate il fuoco, senza individuare chi debba operare in questa direzione. Spetta a Mosca compiere un gesto di buona volontà.
3626	5	Un rilassamento della pubblica opinione, certo sull’onda di un seducente pacifismo, costituirebbe in potenza l’avallo della logica imperiale della Russia. Ciò non toglie che si pensi alla pace e si lavori per essa, sforzandosi di trovare gli spazi, anche minimi, di una iniziativa diplomatica. Tuttavia la diplomazia è proiezione necessaria della politica, non vive e sussiste a prescindere dalla politica. Finora l’Europa ha tenuto una linea rigorosa, anche mettendo a rischi i suoi legittimi interessi: non ha ceduto alla “minaccia del gas” e ha avviato il processo di sganciamento dalla dipendenza energetica da Mosca. Ciò rende l’impegno dell’Europa un pilastro ineludibile della possibile strategia di pace.
3626	7	Ecco, invocare la diplomazia non significa immaginare soluzioni improbabili. Appare francamente illusoria la prospettiva di una pace costruita sull’intesa tra America e Cina, mettendo all’angolo l’Europa. È più realistico pensare a una ripresa di dialogo tra Washington e Mosca, con un ruolo importante delle cancellerie europee e della stessa Unione Europea. Non è uno scenario impossibile, benché al momento la guerra sul terreno renda tutti pessimisti.
3626	9	E pessimisti è dir poco, visto come si articola con leggerezza, da qualche tempo a questa parte, la discussione sull’apocalisse nucleare. Ma proprio nel gorgo della irrazionalità si deve a tutti i costi rintracciare la possibile “controffensiva” della razionalità politica. L’occidente può temere l’olocausto, ma nondimeno la Russia, responsabile del temibile primo colpo, sarebbe chiamata a patirne le conseguenze. L’esigenza impellente della pace, ancor più dell’auspicio in virtù di buoni sentimenti, marcia ai bordi di questa tremenda consapevolezza sui danni dell’opzione atomica.
3626	11	Putin non deve contare, in sostanza, sulla divisione dell’Occidente e dell’Europa. Non deve illudersi che la forza gli consenta di vincere l’orgoglio del popolo ucraino. Non deve affidarsi, men che meno, alla convinzione che il “sogno di pace” degli europei si muova al di fuori dei confini della ragione, prigioniero di un istinto di arrendevolezza morale e psicologica. La vera pace, quanto mai urgente, si può ottenere solo con la difesa e la riconferma di un sacrosanto principio di rispetto di quell’indipendenza di popoli e nazioni a sostegno dell’ordinamento di sicure e stabili relazioni internazionali.
3627	1	Gli obiettivi reconditi della guerra del gas
3627	3	Il sabotaggio dei gasdotti Nord Stream è una mossa che penalizza e destabilizza i paesi dell’Unione Europea e avvantaggia gli Usa sia sul piano economico che geostrategico. Di fronte alle pesanti conseguenze di questo atto terroristico e delle sanzioni alla Russia, occorre mobilitarci per chiedere l’uscita dell’Italia dalla guerra.
3627	5	La guerra in Ucraina imperversa senza esclusione di colpi, tant’è vero che anche l’opzione nucleare non è più un tabù e se ne sta parlando, forse per abituarci alla terribile idea. È un conflitto combattuto su molteplici piani, da quello militare a quello mediatico (con la relativa propaganda), dai rifornimenti di armi di ultima generazione all’Ucraina alle migliaia di contractor, pardon volontari, che operano da mesi sotto le bandiere dell’esercito ucraino, dalla guerra nel cyberpazio a quella nello spazio vero e proprio, attraverso le ricognizioni satellitari, dall’impiego massiccio di intelligence, alle sanzioni che giocano un ruolo determinante e le cui conseguenze sono patite soprattutto dalle popolazioni dell’Unione Europea (Ue).
3627	7	La novità è che a fine settembre è avvenuto il sabotaggio dei gasdotti Nord Stream 1 e 2, realizzati per bypassare, transitando per il mar Baltico, paesi non proprio amici della Russia (paesi baltici, Polonia, Repubblica Ceca, Slovacchia, Ungheria, Ucraina) e per rendere così la fornitura di gas ai paesi europei, soprattutto alla Germania, indipendente da eventuali ricatti di tali paesi. Rinviamo a tal riguardo a questo articolo che risulta tra i più documentati tra quelli usciti.
3627	9	Pochi sanno tuttavia che Nord Stream 1 era stato chiuso dalla Russia a inizio settembre, per l’impossibilità – dovuta alle sanzioni – di effettuarvi indispensabili manutenzioni, mentre Nord Stream 2, in grado di trasportare 55 miliardi di metri cubi di gas all’anno, non era ancora entrato in funzione, sempre in conseguenza della guerra. Da questi gasdotti dipendeva il rifornimento gas ai paesi Ue a prezzi decisamente convenienti per gli acquirenti, in virtù di vecchi accordi commerciali sospesi all’indomani dell’intervento russo in Ucraina, sempre a seguito delle ben note sanzioni.
3627	11	Molto è stato detto e scritto sul sabotaggio. Abbiamo letto perfino notizie farlocche di un terremoto o un altro evento geologico del quale gli esperti non riportano traccia alcuna.
3627	13	Svezia e Danimarca sostengono invece che il sabotaggio del gasdotto Nord Stream sia conseguenza di una precisa trama. Lo scopo, secondo noi, è quello di alimentare ulteriormente l’escalation e di favorire il raggiungimento dei veri obiettivi di questa guerra.
3627	15	Di sabotaggio, fuori da ogni discussione o ragionevole dubbio, dobbiamo parlare come delle conseguenze ecologiche derivanti dalla fuoriuscita di gas dal Mar Baltico a conferma che in guerra si ricorre a ogni mezzo necessario per la vittoria, incluse le devastazioni ambientali. Così gli atti di guerra contro la Russia vengono effettuati anche utilizzando le sanzioni e il sabotaggio dei gasdotti. Ecco che nella nuova fase del conflitto viene aperto un nuovo fronte in cui entrano in gioco direttamente le infrastrutture energetiche e di comunicazione sottomarine con la messa in atto nel Baltico di una forma di Brinksmanship, una pratica per cercare di ottenere un vantaggio, spingendo in avanti situazioni pericolose.
3627	17	Ogni mezzo viene utilizzato per allargare la guerra coinvolgendo direttamente i paesi occidentali che già vi sono fortemente invischiati attraverso l’invio delle armi, le sanzioni e le prossime annessioni alla Nato di Finlandia e Svezia.
3627	19	Occorre però parlare anche di una guerra economica silenziosamente condotta da parte degli Usa contro i paesi dell’Ue. L’obiettivo delle sanzioni e dell’atto terroristico è evidente. Si vuole definitivamente spezzare il legame economico fra Russia e Germania, già compromesso con l’invio di armi all’Ucraina, e far dipendere l’approvvigionamento energetico dei paesi europei da altri fornitori con un duplice vantaggio per gli Usa.
3627	21	Sul piano economico gli Usa compaiono fra i principali fornitori alternativi di gas e petrolio e quindi sono avvantaggiati dalle sanzioni, in un momento in cui i suoi conti con l’estero sono fortemente deficitari. Inoltre, dato che le imprese statunitensi pagheranno i prodotti energetici nella misura di un ottavo circa di quanto sono costrette a pagare quelle europee, si produrrà un significativo smantellamento dell’apparato produttivo nel vecchio continente, con imprese che si trasferiranno in Usa.
3627	23	Vi è poi un vantaggio di e di ordine geostrategico, in quanto guerra e sanzioni ostacolano un’integrazione euroasiatica, che gli States temono come il demonio.
3627	25	La questione energetica è parte attiva di questo conflitto [1]. Del resto si sprecano le fonti sulle dichiarazioni di autorevoli personalità politiche statunitensi che osteggiano quei gasdotti o addirittura ne minacciano la soppressione.
3627	27	Che l’obiettivo non sia solo la Russia lo dimostra il fatto, assolutamente prevedibile, che quel paese non subirà passivamente le sanzioni, ma sta allacciando rapporti commerciali con altri partner come India, Cina e nazioni a loro vicine e quindi saranno principalmente i paesi dell’Ue a dover fronteggiare lo tsunami economico e il disastro sociale, con imprese che senza aiuti chiuderanno i battenti e masse di lavoratori in cassa integrazione. Inoltre il rincaro generalizzato delle bollette farà precipitare nella povertà molte famiglie, costrette a scegliere se mangiare o riscaldarsi. Occorre considerare anche le pesanti conseguenze ambientali dovute all’esigenza di installare rigassificatori o addirittura centrali nucleari.
3627	29	Altro elemento rilevante è che, al di là delle proclamazioni di solidarietà di facciata, si sta sfaldando l’Ue e ciascun paese cerca soluzioni proprie, con l’Ungheria che si è smarcata esplicitamente e gli altri paesi che cercano di affrontare il problema con sostanziali aiuti alle imprese, aiuti che per le norme europee sarebbero addirittura proibiti in quanto violano il sacro tabù della concorrenza. Ma in questa generosa e affannosa elargizione di aiuti, si salverà chi potrà spendere di più. La Germania, per esempio, ha già annunciato una sorta di megascudo antirincari da 200 miliardi di euro e accentuerà così il suo margine di vantaggio rispetto ai paesi più fragili e indebitati, guadagnando quote di mercato a scapito loro. Fra quelli che potranno metterci molte meno risorse finanziarie, spicca l’Italia.
3627	31	Gli scenari che qualcuno definiva ironicamente apocalittici si stanno invece rivelando reali, con una escalation militare orchestrata da Biden che avrà ripercussioni negative sulle economie europee, sui paesi in via di sviluppo, che dipendono dalle forniture di grano da Russia e Ucraina, e su un’opinione pubblica occidentale incapace di cogliere lo stretto collegamento tra crisi economica e guerra. Il tutto nel quadro di un conflitto interno all’area dei paesi a capitalismo avanzato, a dispetto della lieta novella di un’Europa e di un blocco occidentale coesi.
3627	33	E allora la parola d’ordine “fuori l'Italia dalla guerra” diventa realistica e un obiettivo politico per il quale valga la pena di mobilitarsi, contrastando anche la militarizzazione dei territori sull’altare delle mire espansionistiche della Nato e dei suoi obiettivi strategici.
3628	1	"L'arsenale di Putin è quasi vuoto". Fabbriche sguarnite e logistica in crisi
3628	3	Contare i proiettili, economizzare i colpi di artiglieria, le bombe, i razzi. Levare dalle spalle del soldato russo una preziosa coperta protettiva che non è mai mancata, sin dai tempi della controffensiva della Seconda guerra mondiale, determinante in Cecenia come in Siria. Se la precisione - così ricercata dalla dottrina Putin che aveva puntato sui pochissimi seppur efficacissimi missili ipersonici - non è mai stata una caratteristica saliente della strategia sovietica (prima) e russa (dopo) il fuoco di saturazione è sempre stato una costante, una panacea. Quello che ha consentito la lenta avanzata proseguita sino ad agosto, dopo che la resistenza Ucraina aveva cancellato ogni velleità di guerra lampo. Ma ora con la logistica russa ridotta a lumicino e con le fabbriche del Paese che, anche grazie alle tanto sottovalutate sanzioni, hanno carenza di tutti i prodotti ad alta tecnologia, la coperta, Mosca, ha dovuto levarla.
3628	5	I segnali di questo drastico cambio di prospettive sono sotto gli occhi degli analisti ormai da settimane. Ieri li ha sintetizzati sir Jeremy Fleming, capo d'una delle agenzie d'intelligence britanniche (la Gchq, analoga all'americana Nsa, che si occupa di spionaggio e controspionaggio informatico). Fleming intervenendo alla conferenza annuale sulla sicurezza del Royal United Services Institute ha anticipato di ritenere che i costi della guerra per la Russia - sia in termini di persone sia di attrezzature - siano «sconcertanti», dato che le prime conquiste sono state annullate da Kiev, che sta ribaltando la situazione contro le «esauste» forze russe.
3628	7	«Sappiamo, e lo sanno anche i comandanti russi sul campo, che i loro rifornimenti e le loro munizioni si stanno esaurendo». Sin qui la valutazione strettamente militare. Riferendosi poi a Putin, Fleming ha sottolineato che, «data la poca dialettica interna, il suo processo decisionale si è rivelato imperfetto. È una strategia con un'alta posta in gioco che sta portando a errori strategici di valutazione». Fatto che secondo lui è ormai sotto gli occhi del popolo russo, come dimostrano fughe e diserzioni. Senza addentrarsi nello spazio politico, dove le considerazioni sono più aleatorie, il dato materiale che arriva dal campo di battaglia è abbastanza chiaro. Ad esempio l'Istituto Iseas-Yusof Ishak di Singapore, che ha monitorato con attenzione gli attacchi a lungo raggio russi ha sottolineato che ormai il ricorso a missili di precisione è residuale. Si ricorre per lo più a vecchie armi con attacchi pensati per lo più per avere effetti di «moral bombing» sui civili.
3628	9	Ma la situazione è molto simile anche per il fronte vero e proprio. Mosca avrebbe «bruciato» dalle 40 alle 60mila munizioni di tutti i tipi al giorno durante le operazioni di combattimento ad alta intensità, per scendere a circa 24mila nei giorni di stasi. Numeri enormi, che richiedono una produzione bellica a pieno regime. A questo va aggiunto che i sistemi ad alta precisione forniti agli ucraini dall'Occidente, hanno fatto strage dei depositi di munizioni russe. Nel periodo pre bellico la Russia produceva circa 1,7 milioni di proiettili l'anno. Un quantitativo tutt'altro che in grado di sostenere il ritmo del conflitto. La scelta palliativa è stata quella di acquistare munizioni e droni da Iran e Corea, Paesi che tradizionalmente andavano a ruota delle forniture made in Russia. Zelensky al G7 ha svelato che Putin avrebbe ordinato altri 2.400 droni kamikaze a Teheran, dopo i mille già distrutti da Kiev.
3628	11	Un paradosso. Ma non è il solo. In molte zone di frettolosa ritirata russa sono finiti in mano ucraina mezzi e materiali perfettamente utilizzabili. Qualche analista ha stimato che gli ucraini hanno ricevuto quasi più mezzi, sebbene di qualità discutibile, dai russi che dall'Occidente. Mezzi che spesso senza levare le famose «Z» sono stati muniti di transponder occidentali per essere riconosciuti dal fuoco amico e gettare nel caos gli occupanti. Ovviamente come in ogni guerra i problemi non stanno da una parte sola. Anche l'Occidente inizia a fare i conti con le scorte che si svuotano e la necessità di alzare la produzione. Lo ha esplicitamente chiesto il segretario generale della Nato Jens Stoltenberg. La differenza è che l'Occidente è in grado di farlo.
3629	1	La guerra in ucraina mette in crisi l’europa delle patrie
3629	3	La visione intergovernativa si è rivelata inadeguata ad affrontare le emergenze energetiche e militari
3629	5	Quando si getta un sasso nello stagno, si mettono in moto onde che non si sa dove si fermano. L’aggressione russa dell’Ucraina sta producendo onde imprevedibili all’interno della Unione europea (Ue). Quell’aggressione sta scuotendo equilibri consolidati, sia sul piano della politica che delle politiche pubbliche. Putin sta costringendo l’Ue a rivedere le proprie politiche di sicurezza (energetica, ambientale, militare), ma anche l’equilibrio politico (tra i principali partiti) su cui si erano basate. Mi spiego.
3629	7	Dopo la fine della Guerra Fredda, l’Ue si è consolidata attraverso la convergenza tra due famiglie politiche, quella dei cristiano-democratici e quella dei social-democratici. Un equilibrio politico che ha replicato, a Bruxelles, quello praticato a Berlino. Le due famiglie hanno costituito, per trent’anni, il “centro politico europeo”, l’area che ha governato il processo di integrazione monetaria ed ha stabilizzato quello di integrazione economica.
3629	9	Nonostante il salto sovranazionale fatto con la creazione della Banca centrale europea, il centro politico europeo ha finito per svolgere le sue funzioni secondo una visione sempre più intergovernativa. Dopo l’unificazione del 1990, infatti, la Germania ha progressivamente abbandonato la sua visione sovranazionale (anzi, federale) del processo di integrazione, per fare propria la visione intergovernativa della cultura francese. Nella visione intergovernativa, l’integrazione va avanti attraverso il coordinamento volontario tra i governi nazionali, i quali continuano a costituire i pilastri dell’Ue. La logica del coordinamento volontario ha soddisfatto gli interessi dei grandi Paesi, ma ha anche tranquillizzato le paure dei piccoli Paesi (per i quali il potere di veto ha costituito l’assicurazione sulla vita). Tale visione intergovernativa ha reso possibile la differenziazione tra diversi regimi di politiche europee (come l’Eurozona o Schengen), proprio perché l’integrazione si è basata su accordi politicamente volontari e non (come nel mercato unico) su provvedimenti legislativamente vincolanti. Infatti, nel mercato unico non ci si è potuti differenziare (come hanno dovuto prenderne atto i britannici), mentre ci si è differenziati nelle politiche di sicurezza (militare, economica, territoriale).
3629	11	Il contesto, però, è cambiato. Prima è arrivata la pandemia e quindi la guerra in Ucraina, con le loro conseguenze. La visione intergovernativa del centro politico europeo è stata messa in discussione. Non potevano essere i singoli governi nazionali a farsi carico della ripresa post-pandemica, né possono essere i singoli governi nazionali a farsi carico della sicurezza energetica e militare. Se un problema ha una scala europea, non può ricevere una risposta nazionale. Ma qui è caduto l’asino. La visione intergovernativa non aveva costruito sufficienti capacità centrali (a Bruxelles) per far fronte ai problemi comuni, mentre aveva continuato a rafforzare le capacità nazionali (nelle singole capitali). Ecco perché l’Ue è in ritardo nel rispondere alla crisi energetica. Di fronte all’inadeguatezza del centro politico europeo, la ricerca di nuovi equilibri politici si è messa in moto. A sinistra e a destra.
3629	13	A sinistra, si consideri il discorso tenuto dal cancelliere socialdemocratico Olaf Scholz all’Universitas Carolina di Praga il 29 agosto scorso e della replica del presidente francese Emmanuel Macron il 1° settembre successivo. Scholz conferma la svolta (Zeitenwende) del suo governo nelle politiche dell’energia, della difesa e del commercio, aderendo alla proposta di Macron di costruire una sovranità europea. Ma non chiarisce cosa occorre intendere per sovranità, né lo fa Macron, se non ripetendo che l’Ue deve agire “in concerto”. Ma come si può agire in concerto quando gli stati membri dell’Ue hanno interessi diversi? Per avere una politica europea dell’energia (o della difesa, o del controllo delle frontiere), occorre dotare l’Ue di una capacità e di risorse autonome. Occorre andare oltre l’Ue intergovernativa, ma in quale direzione? A destra, si consideri le posizioni recenti dei cristiano-democratici di Manfred Weber. Costretti all’opposizione dei socialdemocratici in Germania e in Spagna, essi stanno cercando nuovi alleati tra i Conservatori nazionalisti europei (guidati dall’antirusso partito polacco Prawo i Sprawiedliwość di Jarosław Kaczyński e presieduti da Giorgia Meloni). Naturalmente, il tedesco Weber non potrebbe mai aprire agli estremisti di “Identità e democrazia” (dove siedono i tedeschi nazionalisti di Alternative für Deutschland, ma anche la filorussa Lega di Matteo Salvini). A sua volta, la guerra ucraina sta spingendo i Conservatori europei ad uscire dalla loro ideologia dell’”Europa delle patrie”, per aprirsi a forme più istituzionalizzate di cooperazione, nell’Ue e nell’Alleanza Atlantica. Dopo tutto, l’Europa delle Patrie non può fermare Putin, né liberare l’Ue dalla dipendenza energetica da Mosca. L’Italia del dopo 25 settembre potrebbe essere il laboratorio di tale nuova destra europea, atlantica e antirussa, incompatibile quindi con la russofila Lega (che dovrà essere collocata ai margini del processo decisionale). L’incontro tra le due destre potrà avvenire su una visione intergovernativa dell’Ue, così garantire la differenziazione tra diverse applicazioni dello stato di diritto da parte degli Stati membri (come rivendicano i polacchi). È accettabile per gli eredi di Angela Merkel?
3629	15	Insomma, la guerra in Ucraina sta obbligando l’Ue a rivedere i propri equilibri politici e le politiche su di essi costruite. Non sarà un processo indolore, ma indietro è difficile tornare.
363	1	Il Covid non è scomparso, prepariamoci
363	3	Mi sembra veramente surreale che fra le tante parole che volano durante questa campagna elettorale, la parola Covid sia quasi del tutto inesistente. Sarà forse perché questo 2022 è l’anno più caldo di sempre, ovvero da quando si è iniziato a misurare la temperatura del pianeta, e questo ci fa riflettere sui grandi cambiamenti che ci attendono così come le previsioni di un inverno al freddo (quanto?) che nessuno di noi si era immaginato di dover affrontare.
363	5	In questo mare di incertezze e scenari in evoluzione però una certezza c’è e cioè che il Sars-CoV-2, con i primi freddi inizierà a circolare in maniera più vivace e i focolai si moltiplicheranno, con l’effetto che la maggior parte dei cittadini svilupperanno una forma leggera, qualcuno più pesante e qualcun altro finirà in ospedale. Qualcuno ahimè ne morirà.
363	7	Le autorità sanitarie si sono molto adoperate per raggiungere un buon livello di copertura vaccinale e grazie a questo impegno titanico si è evitato il peggio. Adesso raccomandano la vaccinazione con la quarta dose per i fragili e gli over 60 oltre a far terminare il ciclo di vaccinazione (terza dose) a chi non lo avesse fatto. Perché? Perché il tasso di reinfezione è molto alto: basta pensare quante persone ci raccontano di averlo preso due volte.
363	9	Questo virus è un giovanotto sconosciuto: d’altronde è con noi soltanto da qualche anno. Ha iniziato il suo ciclo di endemizzazione provocando persino un’ondata estiva che ha sorpreso gli osservatori e fatto molto discutere gli esperti. L’influenza ad esempio riappare puntuale ogni anno durante l’autunno-inverno sia esso fra ottobre e febbraio in questo emisfero, sia esso da maggio a settembre nell’altro emisfero, è cosi: i virus respiratori inseguono il freddo. Ecco, diciamo pure che appena si tornerà a stare più al chiuso i virus respiratori busseranno ai nostri recettori. Il Covid riapparirà, e con lui anche altri virus, tra cui in particolare potrebbe arrivare un ceppo nuovo di influenza che adesso in assenza di mascherine e lockdown, può tornare alla sua gioiosa vita prepandemica caratterizzata da galoppate epidemiche stagionali.
363	11	Insomma, c’è da aspettarsi una recrudescenza? Io credo proprio di sì. Quanto grave? Ecco questo dipende da ognuno di noi. Qui non ci sono regole assolute che possono essere applicate a tappeto e far scomparire il Covid, l’influenza ed il resto. Qui c’è da usare l’intelligenza di cui siamo dotati e utilizzare le cose che abbiamo imparato durante questi anni pandemici.
363	13	Senza voler entrare in polemica alcuna, suggerirei di tenere comunque la mascherina in tasca o in borsa e metterla se d’improvviso ci si trova in mezzo a molte persone accalcate. Arieggiamo i locali. Stiamo un po’ più a distanza gli uni dagli altri. Cerchiamo di non uscire di casa quando non stiamo bene e se proprio bisogna, usiamo la mascherina.
363	15	Quanto ai vaccini adesso sappiamo che sia quelli usati fin’ora, sia il vaccino aggiornato con le varianti Omicron sono efficaci nella protezione nei confronti delle varianti in circolazione adesso. Questa è un’ottima notizia e però per essere efficace il vaccino va somministrato come da raccomandazioni, e i numeri non sono tanto incoraggianti.
363	17	Io credo che sarebbe veramente un peccato imperdonabile se durante il difficile inverno 2023 previsto come l’inverno «al freddo» si aggiungesse un’ondata di malattia respiratoria molto contagiosa che tiene le persone a casa perché si ammalano oppure sono infettivi. L’origine del peccato imperdonabile è che ciò avverrebbe con maggiore probabilità se non abbiamo voglia o interesse di andarci a vaccinare, non diamo retta alle autorità sanitarie oppure non ci ricordiamo di tenere un pacco di mascherine in macchina o nello zaino, o ancora se entriamo frequentemente in contatto ravvicinato con persone fuori dalla nostra bolla.
363	19	Insomma, conosciamo ormai l’importanza di alcuni comportamenti virtuosi e che mitigano l’impatto delle infezioni respiratorie. Usiamoli e impariamo a convivere davvero con questi nemici invisibili, rispettandoli e così facendo tagliandogli le gambe.
3630	1	Greta Thunberg cambia idea sull’energia nucleare? Sempre meglio del carbone
3630	3	«Se già sono attive, penso che sarebbe un errore spegnere le centrali nucleari per affidarsi al carbone». Greta Thunberg, l’attivista svedese volto del movimento ambientalista Fridays for Future, è consapevole che le sue affermazioni faranno discutere ma ripete il concetto più volte. Intervistata dall’emittente tedesca Ard, è intervenuta nel dibattito sull’energia che da mesi domina la discussione pubblica in Germania.
3630	5	Greta Thunberg e l’emergenza gas
3630	7	L’intervista andrà in onda mercoledì, ma la giornalista televisiva Sandra Maischberger ne ha anticipato un estratto in un post su Twitter. Non stupisce che Thunberg trovi pessima l’idea di puntare ancora sul carbone. Sorprende che invece consideri meglio utilizzare le centrali nucleari. Centrali che, peraltro, in Germania sono ancora in funzione.
3630	9	In sostanza, dice Thunberg è un grande errore spegnere le centrali tedesche per tornare ai combustibili fossili. Cosa su cui si sono trovati d’accordo molti analisti, che però hanno evidenziato come la posizione della giovane attivista sia cambiata rispetto a qualche tempo fa.
3630	11	Ma l’attivista ha cambiato idea sul nucleare?
3630	13	Nel 2019, infatti, in un post pubblicato su Facebook, la giovane ambientalista pur riconoscendo che l’energia nucleare potesse rappresentare una piccola parte «di una nuova soluzione energetica a zero emissioni di carbonio», se ne discostava ampiamente. Ancora più recentemente, qualche mese fa, in occasione del voto sull’introduzione di gas e nucleare tra le fonti «green» al Parlamento Europeo, in un tweet, si era riferita al ricorso al metano e all’atomo come «false soluzioni».
3630	15	Il nucleare, questo sconosciuto
3630	17	La strategia energetica del governo tedesco prevede il rilancio delle centrali elettriche a carbone per ridurre la produzione di elettricità attraverso il gas. A questo si aggiunge la decisione di Robert Habeck, vicecancelliere e ministro dell’Economia e della Protezione climatica, di lasciare collegate alla rete, come riserva d’emergenza, due delle tre centrali nucleari ancora in funzione fino ad aprile 2023. Una riserva d’emergenza per l’inverno.
3630	19	Ma la Germania ha messo in atto un piano per rendersi indipendente dall’energia nucleare: le ultime tre centrali nucleari rimaste attive avrebbero dovuto chiudere entro la fine del 2022. Va segnalato che, invece, prima del disastro del 2011 nella centrale nucleare di Fukushima, in Giappone, la Germania puntava sul nucleare: con 17 reattori, da cui il paese ricavava circa un quarto della propria energia elettrica.
3630	21	Le rinnovabili, prima di tutto
3630	23	Greta Thunberg, naturalmente, non fa marcia indietro sulle rinnovabili: in questa direzione bisogna andare, più che pensare a qualsiasi nuovo investimento sull’energia fossile. Ma nello scenario attuale anche l’energia nucleare, se già installata, può essere una risorsa.
3630	25	La preoccupazione maggiore, in questo momento, è proprio che la difficile situazione internazionale con la crisi del gas diventi un alibi per rallentare la transizione energetica. E riprendere in considerazione un ritorno al fossile.
3631	1	Biden choc: “aborto? Poveri ne hanno bisogno”/ “Figlio privato di una sana esistenza”
3631	3	Il discorso choc di Joe Biden sull’aborto: “i poveri ne hanno bisogno. Figlio privato di una sana esistenza è mancanza di dignità per i genitori”
3631	5	IL DISCORSO CHOC DI JOE BIDEN SULL’ABORTO
3631	7	Parlando in un discorso sul futuro della Sanità negli Stati Uniti fuori dalla Casa Bianca, il Presidente Usa Joe Biden è tornato nuovamente sulla sentenza storica della Corte Suprema che nei mesi scorsi ha abolito il “diritto all’aborto” sancito per Costituzione, annullando così la precedente sentenza “Roe vs Wade” del 1973. Cattolico convinto, ma altrettanto convinto pro-choice, Biden sta impegnando il proprio Governo a contrastare il più possibile a livello federale la sentenza della Corte e in più occasioni si è lanciato contro i pro-life annunciando una “legge estrema” che riporti l’aborto legalizzato anche ben oltre il limite precedentemente fissato.
3631	9	Nel discorso però tenuto negli scorsi giorni, Biden si è lanciato in una surreale – lo diciamo con tutto il rispetto possibile, ma non ci viene in mente altro termine più adeguato – dichiarazione circa il fatto che i poveri hanno diritto all’aborto. O meglio, surreale è la motivazione addotta a tale dichiarazione (di per sé legittima anche se discutibile): «Come in nome di Dio guardi quel bambino – sapendo che non te lo puoi permettere, non hai l’assicurazione, non hai modo di salvaguardarlo?».
3631	11	BIDEN: “POVERI HANNO BISOGNO DELL’ABORTO”. LA “CROCIATA” PRO-CHOICE DEL PRESIDENTE CATTOLICO
3631	13	Le parole di Joe Biden hanno fatto discutere e non poco, e nulla è valso il tentativo di ulteriore spiegazione dato subito dopo quella dichiarazione alla Casa Bianca dallo stesso Presidente: in merito all’essere povero, «Mio padre direbbe che non solo priva quel bambino di una sana esistenza, ma priva un genitore della sua dignità». Il puntare alla dignità del figlio e dei genitori per spiegare la necessità di avere l’aborto legalizzato: una motivazione e una conseguenza logica che davvero sfugge alla razionalità.
3631	15	Intendiamoci, ognuno – compreso Biden ovviamente, o Nancy Pelosi ancora più “partigiana” sul fronte pro-aborto – ha il diritto di sostenere la propria intenzione pro-choice e grazie a Dio esiste ancora in qualche parte del mondo la libertà di parola in questo senso. Il problema però è di duplice natura nel caso del Presidente: in primis, argomentare che per il bene del bambino futuro gli si impedisce di nascere (lo si uccide con l’aborto farmacologico o con intervento, di fatto) è quantomeno, appunto, surreale. In secondo luogo, come fa notare il portale “Catholic Vote” che ha diffuso il video della dichiarazione di Biden, a far discutere è il fatto che il Presidente si concepisca come cattolico praticante: «Joe Biden ha bisogno di un promemoria. I cattolici non possono sostenere l’aborto. Punto». La “crociata” pro-aborto di Biden da tempo ha diviso e non poco la stessa Chiesa cattolica americana che infatti in alcune sue componenti chiedeva che al Presidente Usa non fosse più concesso l’eucaristia in quanto continuo e imperterrito il suo impegno per una legge e una pratica condannate dalla Dottrina sociale della Chiesa di Cristo.
3632	1	Greta apre al nucleare e la sinistra rimane orfana della propria paladina
3632	3	Si nasce incendiari e si finisce pompieri. Nei detti popolari spesso si nasconde la verità e queste parole calzano a pennello per descrivere l'evoluzione di Greta Thunberg. Se continua così, tra pochi anni ci troveremo la già paladina dell'ambiente, la ragazza che accusava i potenti di fare solo “bla, bla, bla”, a sostenere le fonti fossili. Un'ipotesi che oggi può sembrare implausibile ma che, alla luce della recente dichiarazione sul nucleare della giovane attivista svedese, non è escluso possa concretizzarsi nei prossimi anni.
3632	5	A sorpresa infatti Greta Thunberg si è espressa a favore dell'energia nucleare e, riferendosi alla situazione della Germania, ha affermato: “Se sono ancora in attività, penso che sarebbe un errore staccare le centrali nucleari e rivolgersi nuovamente al carbone”. Parole di buon senso, che hanno sorpreso perché pronunciate da chi ha sempre portato avanti una visione ideologica sui temi ambientali. L'attuale crisi energetica (determinata anche dalle scelte politiche errate compiute negli anni passati seguendo l'approccio incarnato da Greta Thunberg), impone però un bagno di realtà anche ai paladini dell'ambientalismo liberal. Più che una reale conversione a posizioni ragionevoli, la dichiarazione della Thunberg potrebbe essere dettata da un mero calcolo: la crisi energetica, che si sta abbattendo su famiglie e imprese, ha determinato un cambio di sensibilità sui temi ambientali ed energetici e le persone sono meno disponibili a sentire discorsi teorici ma vogliono risposte e soluzioni concrete.
3632	7	Tempi duri per gli ambientalisti ideologizzati
3632	9	Così, l'icona del movimento Fridays for Future, riferendosi al piano del governo tedesco di riattivare centrali di carbone allo scopo di ridurre la fornitura di gas destinata alla rete elettrica, ha affermato che è “una cattiva idea puntare sul carbone”. La Thunberg ha sottolineato che ci sono vie alternative al carbone a cominciare “dalle rinnovabili” . E, a quel punto, incalzata da un giornalista in merito all'annuncio del ministro dell'Economia, Robert Habeck, di tenere in vita almeno due delle tre centrali atomiche ancora in funzione, ha affermato riferendosi a un eventuale spegnimento delle centrali: “Dipende da quello che succederà”.
3632	11	Da qui la frase con cui in un solo colpo Greta ha privato i paladini della sinistra ambientalista della propria icona e al tempo stesso ha sdoganato il nucleare: "Se le centrali nucleari sono in attività penso che sarebbe un errore chiuderle privilegiando il carbone".
3632	13	Sono tempi duri per gli ambientalisti ideologizzati: prima si sono visti sconfessare anni di propaganda con le conseguenze della transizione ecologica, ora vedono la propria eroina fare un voltafaccia a favore del nucleare. Chissà che non sia arrivato il momento anche per loro di tornare con i piedi per terra.
3633	1	Ucraina, guerra tra leader della sinistra per le marce della pace
3633	3	Si moltiplicano le manifestazioni che chiedono la pace in Ucraina. Molte di queste, però, paradossalmente diventano motivo di divisione. Almeno tra i partiti che scelgono o meno di aderirvi. E così se giovedì, davanti all'ambasciata russa, il Pd e Più Europa parteciperanno al sit-in promosso da Marco Bentivogli e da un gruppo di assocazioni, dal titolo «Non c'è vera pace senza verità. Non c'è verità senza libertà», Giuseppe Conte e il M5S, invece, non ci saranno. Si preparano, però, ad aderire alla manifestazione che per metà novembre (il 12 o il 19) Arci, Acli e altre associazioni puntano a organizzare. Intanto c'è la mobilitazione che dal 21 al 23 ottobre Rete italiana pace e disarmo, Arci, Acli e altri hanno promosso in varie piazze italiane. E ancora non si è capito quale partito aderirà. Poi c'è la Comunità Sant' Egidio, che ha promosso un evento dal titolo «Incontro di dialogo e preghiera per la pace tra le religioni mondiali» che si svolgerà a Roma dal 23 al 25 ottobre: parteciperanno il presidente Sergio Mattarella, Emmanuel Macron, Mohamed Bazoum, presidente del Niger e, in chiusura, Papa Francesco. Non è finita. Il 28 ottobre, la Regione Campania ha lanciato una iniziativa per la pace, a cui aderirà la Cgil. Un'altra, poi, si terrà il 5 novembre «per il lavoro e la pace», lanciata da Maurizio Landini, segretario della Cgil, dal palco di piazza del Popolo sabato scorso.
3633	5	"Cinque in poche ore. E tra poche settimane...". Kherson, il crollo russo
3633	7	PUNTI DI VISTA DIVERSI
3633	9	Un fiorire di eventi che dà voce a un sentimento diffuso, ma manifesta accenti diversi nel guardare a quanto accade in Ucraina. Chi sottolinea di più l'aggressione da parte della Russia, chi la richiesta di pace da entrambe le parti. E così le piazze finiscono per dividere. In particolare, dividono Pd e M5S, sempre più concorrenti nel rappresentare la sinistra. E nel mettere un cappello alla galassia pacifista. La prima iniziativa, in ordine cronologico, si svolge giovedì. Si chiede il «cessate il fuoco immediato», lo «stop all'escalation nucleare», una «commissione internazionale» per accertare la verità sui crimini accaduti in Ucraina, «riconoscere la libertà di parola ai dissidenti russi» e il «ritiro delle truppe russe». Ci sarà il Pd. Ma non il M5S. «Mi sembra», spiega Matteo Orfini, «che da parte di alcuni ci sia la volontà di utilizzare la pace per una divisione strumentale a fini interni». Conte? «È un trasformista, non c'è nulla di sincero nelle sue posizioni». E così la pensa Bentivogli, promotore del sit-in: «C'è una distinzione fra aggressore e aggredito, non c'è equidistanza», mentre «il pacifismo ideologico che si fonda sugli equivoci nasconde obiettivi lontani dalla pace». Quanto a Conte «oggi veste i panni del pacifista», ma «sulle spese militari, mi sembra che abbia già cambiato idea almeno una volta». Il capo del M5S, in ogni caso, ha già fatto sapere che non ci sarà giovedì. Guarda, piuttosto, alla piazza che Arci e Acli stanno organizzando per metà novembre, il 12 o il 19. «Parteciperemo», ha detto ieri, «alla grande manifestazione nazionale per la pace in corso di preparazione. Vi prenderemo parte senza bandiere. Non vogliamo mettere nessun cappello politico rispetto a un'occasione, per tutti i cittadini, di manifestare la propria preoccupazione per questa escalation militare e per invocare una svolta in direzione di un negoziato di pace». Intanto Carlo Calenda lancia una sua manifestazione a Milano, contro quella di Conte che sarebbe «per la resa dell'Ucraina».
3633	11	LA NOTA
3633	13	Anche il sindaco di Roma, Roberto Gualtieri, prende le distanze da Conte: «Le manifestazioni per la pace sono sempre un fatto positivo, ma che chi ha responsabilità di governo deve sempre distinguere tra chi aggredisce e l'aggredito. Nel dibattito pubblico ci sono state delle ambiguità». Nel caos delle piazze, una nota del Pd prova a mettere chiarezza e a evitare divisioni: «La linea del Pd sulla guerra è netta, limpida, fin dal principio. Noi partecipiamo e sosteniamo ogni iniziativa che abbia come obiettivo la pace e che allo stesso tempo, chiaramente, non presenti ambiguità sulle responsabilità dell'aggressore, vale a dire la Russia di Vladimir Putin». E lo stesso Enrico Letta ha precisato che c'è pacifismo e pacifismo: «Noi partecipiamo a tutte le iniziative che vogliono ribadire la necessità della pace e ovviamente a tutte quelle in cui viene dato il segnale del fatto che c'è una responsabilità chiara da parte della Russia».
3634	1	Da Putin a Kim Jong Un. La minaccia nucleare è contagiosa
3634	3	Pyongyang che testa i missili tattici è un risvolto delle intimidazioni del Cremlino
3634	5	I recenti test missilistici nordcoreani non erano semplici provocazioni, ma una vera esercitazione per l’uso di armi tattiche nucleari contro obiettivi americani e sudcoreani. L’ha fatto sapere il regime di Pyongyang in un comunicato pubblicato in occasione del 77esimo anniversario dalla fondazione del Partito dei lavoratori di Corea. La notizia, che segue un’intensificazione inedita dei test missilistici – compreso un missile balistico a medio raggio che ha sorvolato il Giappone, lunedì scorso – è molto importante per due motivi. Prima di tutto ci ricorda che la minaccia nordcoreana è lì per restare: poco è cambiato dopo il tentativo di negoziazione e dialogo lanciato dall’ex presidente sudcoreano Moon Jae-in e dopo i maldestri e confusi tentativi di Donald Trump. Il dittatore Kim Jong Un continua a essere protetto dai suoi due vicini più importanti, Russia e Cina, e l’altro ieri il ministero degli Esteri di Pechino ha fatto sapere che è l’America a dover mettere Pyongyang nelle condizioni di sedersi al tavolo dei negoziati, non il contrario. Un rovesciamento completo delle responsabilità della crisi.
3634	7	Ma c’è anche un altro punto, ben più inquietante. È la prima volta che la Corea del nord fa sapere di avere dei piani per usare sul campo armi tattiche nucleari contro Corea del sud e America – i due nemici più importanti, quelli della guerra di Corea del 1950-53. È importante sottolineare che la retorica nucleare nordcoreana riaffiora proprio nel momento in cui dall’altra parte del mondo, in Europa, Vladimir Putin usa la minaccia nucleare per tentare di fermare la controffensiva ucraina e di dividere la coalizione occidentale. La Russia sta cercando di far passare il messaggio che la minaccia più terrificante, quella dell’“Armageddon nucleare” evocato da Biden, funziona, e adesso il pericolo è quello dell’emulazione. La Corea del nord, tra i paesi del gruppo dei non allineati, è quello ad avere testate e tecnologia per aumentare la minaccia, ed è il primo a provarci.
3635	1	Bruxelles deve decidersi, sul gas
3635	3	Perché l’inconcludenza europea rischia di favorire nazionalisti e putiniani
3635	5	Ci sarebbero buone ragioni tecniche, per sostenere la proposta italiana sul price cap: quella che anche ieri, Roberto Cingolani ha sostenuto davanti ai suoi colleghi europei, ottenendo infine – e non era un risultato scontato, viste le premesse – la stesura di una nuova lettera, sottoscritta stavolta da tutti i ministri dell’Energia degli stati membri, per chiedere alla Commissione europea una riforma del mercato del gas europeo. E ci sono buone ragioni, poi, anche per ritenere che la via più opportuna sia invece un’altra, e cioè quella del Sure energetico. E forse non è un caso, del resto, che Mario Draghi s’è tenuto finora a metà, pronto a rilanciare sia il piano del suo ministro Cingolani, sia l’ipotesi caldeggiata dal commissario europeo Gentiloni. Perché in effetti l’unica opzione che non avrebbe alcuna ragione sarebbe il protrarsi dell’attendismo, e forse l’inconcludenza, dell’Ue.
3635	7	Da ormai un anno – si iniziò ancor prima dello scoppio della guerra – i leader europei discutono di approvvigionamenti e stoccaggi comuni, di mercato unico, e poi di tetto al prezzo del gas, solo per citare le questioni principali. Al dunque, tocca constatare che alla voce “decisioni prese”, dopo oltre dodici mesi, c’è questo: nulla. E ciò non è solo un terribile passo indietro rispetto al “momento europeo”, quello che portò al Next Generation Eu, il che smentirebbe perfino la tesi – pure quella lusinghiera manco troppo, a ben vedere – che solo nelle crisi l’Ue avanza.
3635	9	Questa mancanza di risolutezza, prima ancora che di solidarietà, rappresenta qualcosa di ancora peggiore: è una legittimazione delle tentazioni nazionalistiche che proliferano nei vari paesi membri, di chi dice insomma che conviene “fare da soli”: anche perché, col perdurare del caro bollette, questa logica metterebbe a rischio pure la compattezza del fronte europeo a favore della resistenza ucraina. E questo, per Ursula von der Leyen, e insieme a lei per tutti i capi di stato e di governo, sarebbe un errore terribile.
3635	11	Il Pil e il costo minore del gas obbligano Meloni a correre
3635	13	L'Istat certifica una crescita dello 0,5 per cento nell’ultimo trimestre (grazie a Draghi). Intanto Nomisma fa sapere che il rincaro per le prossime bollette sarà del 5 per cento, contro una previsione del 70. Tradotto: un cospicuo tesoretto a disposizione del nuovo governo
3636	1	Prove di dialogo tra Washington e Mosca. Pechino incoraggia. E non ci sono altre strade (C. Meier)
3636	3	“La parte russa è pronta a prendere in considerazione la proposta di un incontro tra il presidente russo Vladimir Putin e il presidente degli Stati Uniti Joe Biden a margine del prossimo vertice del G20, se verrà accolta”. Lo ha affermato il ministro degli Esteri russo Sergei Lavrov durante la trasmissione 60 Minutes in onda sul canale federale Pervyj kanal.
3636	5	“Abbiamo ripetuto più volte che non rifiutiamo mai incontri. Se c’è una proposta, la prenderemo in considerazione”, ha dichiarato il diplomatico russo alla domanda sulle prospettive di un tale incontro a margine del vertice del G20.
3636	7	Lavrov ha quindi affermato: “Se molti ritengono che sussista un segnale sul fatto che Biden sia pronto per un incontro, credo si basino esclusivamente sul “vedremo. Probabilmente si tratta più di speculazioni giornalistiche che di realpolitik”, ha aggiunto Lavrov, come riporta la Tass.
3636	9	Intanto si è confermato il vertice del G20 che si terrà sull’isola indonesiana di Bali il 15-16 novembre e potrebbe in effetti rappresentare l’occasione per lavorare ad una quanto mai necessaria politica di distensione.
3636	11	Intanto l’Ue imperversa nella politica erronea delle sanzioni.
3636	13	Gli Stati membri dell’Unione Europea stanno discutendo l’introduzione di un nuovo, nono pacchetto di sanzioni contro la Russia. Lo ha riferito martedì una fonte anonima del Consiglio europeo.
3636	15	“Sì, si sta già discutendo di un nuovo pacchetto di sanzioni contro la Russia dopo l’ennesima escalation a cui abbiamo assistito il 10 ottobre”, ha affermato un funzionario.
3636	17	Alla domanda se fosse stato preso in considerazione un tetto al prezzo del gas russo, il diplomatico ha risposto: “No, non è stato ancora discusso”.
3636	19	Secondo la fonte, un eventuale nono pacchetto di sanzioni potrebbe includere misure restrittive sia economiche che individuali. Ad esempio, i Paesi dell’UE stanno discutendo della possibile confisca dei beni congelati a entità giuridiche e persone fisiche russe, ma, come sottolinea il diplomatico, “si tratta di una questione complessa dal punto di vista legislativo”. “In questa fase è troppo presto per dire qualcosa di più”, ha concluso.
3636	21	Intanto si terrà alle 14 il vertice virtuale del G7 sull’Ucraina, a cui parteciperà anche Volodymyr Zelensky. Nel frattempo la Turchia fa appello alla Russia e a Kiev per un cessate il fuoco “al più presto possibile”, ha detto il ministro turco degli Esteri Mevlut Cavusoglu in un’intervista televisiva.
3636	23	Anche la Cina esprime “preoccupazione” per gli ultimi sviluppi del conflitto tra Russia e Ucraina, che hanno visto le truppe di Mosca lanciare missili sulle città ucraine.
3636	25	“Siamo preoccupati per l’evoluzione della situazione e invitiamo le parti interessate a risolvere adeguatamente le divergenze con il dialogo e le consultazioni”, ha detto nel briefing quotidiano la portavoce del ministero degli Esteri Mao Ning, senza esprimere condanne specifiche. La Cina, ha aggiunto, “è disposta a collaborare con la comunità internazionale per continuare a svolgere un ruolo costruttivo nell’allentamento delle tensioni”.
3637	1	NESSUNO GIOCHI CON IL PAESE
3637	3	Giorgia Meloni5 minuti per la lettura
3637	5	Assistiamo alla lotta tra circoli della burocrazia pubblica e delle principali istituzioni italiane che a fronte di una manifesta volontà della Meloni di operare scelte competenti, a partire dall’economia, che sappiano fare le cose nel solco tracciato da Draghi e riassicurino Europa, Bce e mercati attingendo fuori dai partiti, non riescono a fare di meglio che dividersi in fazioni contrapposte e non contribuiscono di certo a favorire scelte tanto ponderate quanto necessarie. Vorremmo ricordare sommessamente a tutti che la qualità e la coesione della composizione della squadra di governo è la premessa indispensabile per attraversare indenne un girone infernale che ci vede già sotto osservazione delle principali agenzie di rating ancora prima che il governo sia insediato
3637	7	Non giochiamo con il Paese. Non possiamo permettercelo. Non possiamo fare passare la convinzione che la Meloni è una donna sola al comando ancora prima che abbia ricevuto l’incarico di formare il governo dal Capo dello Stato, Sergio Mattarella. Non c’è solo il tema dei partiti e dei capi partito della coalizione vincente che non hanno percepito fino in fondo la gravità della situazione altrimenti non avrebbero fatto cadere il governo Draghi. Non c’è solo il problema ulteriore che non hanno cambiato idea ancora oggi con una situazione mondiale di alti tassi che ci lega mani e piedi e con la prova provata fornita dal governo conservatore inglese che ha fatto saltare per aria reputazione, sterlina e conti pubblici solo annunciando di volere fare la copia della flat tax italiana del duo Salvini-Berlusconi.
3637	9	No, a tutto ciò, in un quadro di economia reale italiana fermata dalla crisi del resto del mondo e dal peso insopportabile del ricatto putiniano sul gas, si aggiunge il problema della lotta tra circoli della burocrazia pubblica e delle principali istituzioni italiane che a fronte di una manifesta volontà della Meloni di operare scelte competenti, a partire dall’economia, che sappiano fare le cose nel solco tracciato da Draghi e riassicurino Europa, Bce e mercati attingendo fuori dai partiti, non riescono a fare di meglio che dividersi in fazioni contrapposte e non contribuiscono di certo a favorire scelte tanto ponderate quanto necessarie.
3637	11	Vorremmo ricordare sommessamente a tutti che è in gioco il Paese. Che la qualità e la coesione della composizione della squadra di governo è la premessa indispensabile per attraversare indenne un girone infernale che ci vede già sotto osservazione delle principali agenzie di rating ancora prima che il governo sia insediato. Siamo spacciati in partenza se ripetiamo la solita scenetta della solita Italia di legioni di mezze tacche della burocrazia e della politica che premono e ottengono posti di governo e di sottogoverno senza avere nemmeno capito che cosa significa fare entro Natale la legge di bilancio più difficile della storia recente – c’è un tesoretto lasciato in eredità da Draghi, ma c’è una montagna di risorse da trovare vincendo la battaglia europea sul gas – e attuare tutte le riforme e gli investimenti concordati con Bruxelles all’interno del Piano nazionale di Ripresa e di Resilienza.
3637	13	Significa non avere neppure capito che condurre nei tempi preventivati alla fase strettamente esecutiva il processo riformatore compiuto avviato da Draghi portando a regime un cambiamento effettivo della operatività delle burocrazie ministeriali e territoriali è la pre-condizione per continuare ad incassare i fondi europei del Pnrr e avere la certezza che lo scudo della Bce scatti davvero non appena la speculazione già in agguato proverà a tornare a scommettere contro l’Italia.
3637	15	Abbiamo capito o no che tra i target che ci aspettano al varco c’è l’apertura effettiva dei cantieri quando non si riescono ancora a chiudere i bandi di gara a causa del rincaro dei prezzi? Abbiamo capito o no che bisogna accelerare sulla capacità di fare le cose come avrebbe di certo fatto il governo Draghi e come ha opportunamente sottolineato proprio la Meloni rivendicandolo come priorita? Abbiamo capito o no che la delega fiscale va fatta così come la legge della concorrenza? Che sono tutti impegni assunti con regolari contratti firmati e sottoscritti sull’onore della Repubblica italiana? Abbiamo capito o no che alla guida politica dei ministeri chiave per l’economia servono persone capaci di studiare i dossier e non di fare propaganda annunciando ciò che non partirà mai ?
3637	17	Serve uno spirito di Paese che dimostri amore e rispetto verso l’Italia altro che annunci di Aventini a vita. Serve una solidarietà collettiva per assecondare lo sforzo della prima donna premier della Repubblica italiana sia perché lo hanno voluto gli italiani sia perché il momento non consente speculazioni politiche e mediazioni al ribasso. Quello che è accaduto con le frasi irripetibili della ministra francese è davvero illuminante. Ci si permette di parlare della premier in pectore di casa nostra come mai si sarebbe fatto nei confronti di conservatori tipo Boris Johnson e Liz Truss che hanno fatto in Inghilterra più disastri in due di quanti errori possano avere commesso tutti quelli che li hanno preceduti.
3637	19	Ci si permette di farlo quando viceversa l’esercizio di responsabilità svolto dalla Meloni dal giorno dopo le elezioni dimostra l’esatto contrario. A nessuno deve essere consentito di trattare l’Italia in questo modo perché non siamo la repubblica delle banane e il solco tracciato è forte e richiede la volontà di tutti di proseguire rimanendo saldamente ancorati all’idea di una nuova Europa e di una nuova Italia.
3637	21	Allora vogliamo dirla proprio tutta. È vero che a rimettere le cose a posto ci ha pensato il Capo dello Stato con la forza della sua autorevolezza e che ha fatto benissimo la Meloni a fare sentire la sua voce. Ne è mancata una, però, di voce che è quella della opposizione più rappresentativa che c’è in Italia che viceversa avrebbe dovuto esprimere la sua indignazione ancora prima che Mattarella prendesse cappello. Che è la stessa opposizione che non ne ha indovinata una in campagna elettorale perché ha dimenticato l’interesse nazionale e ha alzato bandiere fuori dalla storia. Sono gli stessi errori che compiono quei circoli della grande burocrazia italiana che invece di correre a dare una mano al Paese che ne ha bisogno e alla premier in pectore che ha l’umiltà e l’intelligenza di chiederla si fanno la guerra tra di loro. No, è in gioco l’Italia, smettiamola di fare i soliti giochini. La serietà dell’Italia riconquistata dall’azione e dal metodo di lavoro del governo Draghi è il capitale reputazionale più importante che il nostro Paese ha oggi per affrontare la stagione della recessione globale che per noi è ancora oggi rallentamento della crescita. Rendiamoci tutti almeno conto che l’alternativa a questo percorso è il baratro. A scommettere contro il Paese sono già in tanti guai se apriamo varchi interni.
3637	23	La qualità dell'informazione è un bene assoluto, che richiede impegno, dedizione, sacrificio. Il Quotidiano del Sud è il prodotto di questo tipo di lavoro corale che ci assorbe ogni giorno con il massimo di passione e di competenza possibili.
3637	25	Abbiamo un bene prezioso che difendiamo ogni giorno e che ogni giorno voi potete verificare. Questo bene prezioso si chiama libertà. Abbiamo una bandiera che non intendiamo ammainare. Questa bandiera è quella di un Mezzogiorno mai supino che reclama i diritti calpestati ma conosce e adempie ai suoi doveri.
3637	27	Contiamo su di voi per preservare questa voce libera che vuole essere la bandiera del Mezzogiorno. Che è la bandiera dell’Italia riunita.
3638	1	Maggioranza a rischio Covid. In arrivo un boom di positivi
3638	3	«I modelli matematici ci dicono che ci sarà un incremento dei casi di covid fino a fine novembre, con punte massime di 90 mila casi. Ma in proporzione i casi gravi saranno inferiori rispetto al passato». Il virologo e direttore sanitario dell'Irccs Galeazzi, Fabrizio Pregliasco affida le sue previsioni all'Agi sul rialzo dei contagi: «Spero che si tratti di un'onda, non di un'ondata, perché rispetto al passato ci sono più vaccinati e guariti. Anche se anziani e fragili dovrebbero comunque proteggersi con la quarta dose». Se la copertura vaccinale resta bassa, dice, «non si possono escludere» nuove chiusure: «Potrebbe tornare a essere necessario, dobbiamo immaginarle come ipotesi ma speriamo che restino nel cassetto». Eccola la prossima grana interna alla futura maggioranza di governo. Sottovoce si indicata nella possibile risaluta dei contagi covid il primo banco di prova per la tenuta degli equilibri tra alleati.
3638	5	Sul tema restrizioni, mascherine e vaccini, in campagna elettorale il centrodestra ha ribadito compatto il no a ogni tipo di lockdown e soprattutto a quel modello «Speranza» finito nel mirino durante la pandemia. Ma con dei distinguo, soprattutto da dentro Forza Italia, dove convivono sensibilità diverse. Lega e Fratelli D'Italia sono stati netti sul no all'obbligo vaccinale e nel promettere agli italiani che non vedranno più lockdown né certificazioni. Il Carroccio nel suo programma elettorale evidenzia che «pur convinti dell'importanza della vaccinazione diffusa rivolta in particolare alle categorie più fragili, tale trattamento debba essere offerto ai cittadini senza più alcun obbligo, quanto piuttosto garantendo un'ampia campagna di informazione che possa accompagnarli nella scelta più consapevole possibile, promuovendo prima di tutto le cure domiciliari. Nessun obbligo di vaccinazione contro il Covid-19, ma informazione, promozione e raccomandazione alla vaccinazione, in particolare per fasce d'età a rischio e situazioni di fragilità. Piena libertà di scelta tra i vaccini autorizzati dall'Ema e dall'Aifa e richiami». Netta la linea nel programma elettorale di Fratelli d'Italia: «Nessuna reintroduzione del Green pass». In chiusura di campagna elettorale Giorgia Meloni aveva ribadito il concetto: «Libertà vale anche per come intendiamo affrontare l'eventuale ritorno della pandemia: non accetteremo più che l'Italia sia l'esperimento dell'applicazione del modello cinese a un Paese occidentale». Più prudente Forza Italia che nel programma prevede un «aggiornamento dei piani pandemici», e «adeguamenti strutturali», ma «senza la compressione delle libertà individuale». Il responsabile Salute di Forza Italia Andre Mandelli ha più volte chiarito: «Serve una campagna di informazione ai cittadini sullo stato attuale delle terapie e dei vaccini, ma sicuramente la stagione delle chiusure è finita. Forza Italia aveva suggerito a Draghi di rifarsi ai piani pandemici e siamo stati sempre molto attenti a rispettare le misure quando erano necessarie e a chiedere le riaperture quando le condizioni epidemiologiche lo hanno consentito».
3638	7	Più rigide le posizioni di alcuni esponenti azzurri durante il Covid. Ad attirarsi le ire no vax durante la pandemia era stata Licia Ronzulli, ora nel totoministri in quota Forza Italia. Inizialmente si era fatto il suo nome anche per la Salute. Ronzulli si era sempre dichiarata a favore dell'obbligo vaccinale per il personale sanitario e aveva presentato un ddl per estendere l'obbligo delle vaccinazioni ai professori. DIfficile che sulla gestione di un eventuale rialzo dei contagi Meloni e Salvini possano accettare mediazioni.
3639	1	Economia di guerra, leadership deboli e cartelli da sostenere
3639	3	Chi ha a cuore l’Europa dovrebbe preoccuparsi. Perché il ritardo con cui a Bruxelles iniziano a occuparsi seriamente della crisi energetica, almeno nella sua dimensione estrema determinatasi a seguito della guerra di invasione russa in Ukraina, indica che in Europa c’è un problema.
3639	5	Chi ha a cuore l’Europa dovrebbe preoccuparsi. Perché il ritardo con cui a Bruxelles iniziano a occuparsi seriamente della crisi energetica, almeno nella sua dimensione estrema determinatasi a seguito della guerra di invasione russa in Ukraina, indica che in Europa c’è un problema. Probabilmente c’è un problema di leadership, con una Commissione che sembra inseguire gli eventi. Solo ora, sono le notizie di oggi, forse qualcuno inizia a capire che quando si dichiara una guerra, anche se solo una guerra economica, si deve essere preparati a condurla o ci si deve preparare rapidamente a esserlo. Perché non è sufficiente farsi riprendere in visite a Kiev o vicino alle zone di guerra per dare sostanza all’idea di un’Europa unita nello sforzo bellico. Condurre una guerra economica contro la Russia, quella militare essendo delegata agli ucraini, implica essere pronti a una economia di guerra, il che significa essere pronti a intervenire sul funzionamento di mercati organizzati per periodi di pace. Da Bruxelles sono venuti annunci sui tempi entro i quali dovremmo smettere di finanziare la Russia acquistando gas e petrolio, ma non è stata ancora data risposta a chi avvertiva, come il governo italiano, che dovevamo prepararci a evitare, o a contenere, il risultato paradossale di acquistare meno gas o petrolio dalla Russia ma a prezzi più elevati, e quindi con esborso maggiore per meno prodotti. Oltretutto i tempi di riduzione dell’approvvigionamento ora sembrano più dettati dal venditore russo che dai compratori europei.
3639	7	Ma c’è un problema politico dietro il dibattito tecnico sulla necessità di un tetto al prezzo del gas, di procedere al “decoupling” tra la determinazione del prezzo del gas e quello dell’elettricità e di attuare altri possibili interventi diretti a frenare l’aumento del prezzo del gas. Il problema politico è dato dal fatto che gli interessi non sono uguali tra i Paesi che in questa guerra stanno o dovrebbero stare dalla stessa parte. Gli interessi non sono uguali a causa delle differenti configurazioni delle economie e degli approvvigionamenti energetici; quindi, per raggiungere un accordo operativo è necessario tener conto dei problemi di tutti. Tuttavia, non si dovrebbe consentire che si creino spazi per arricchimenti particolari, anche se non illegali, fatto tipico delle economie di guerra. È difficile, infatti, far accettare alle popolazioni dei Paesi europei chiamate a sacrifici che l’aumento dei prezzi dei prodotti energetici possa produrre enormi guadagni, come documentato anche ieri su questo giornale da Davide Tabarelli, a paesi come Norvegia e Stati Uniti che vendono in Europa il loro gas, pur essendo paesi Nato impegnati come gli altri a combattere sullo stesso fronte.
3639	9	L’impennata dei prezzi che sta mettendo in ginocchio parte crescente delle attività produttive, oltre che le famiglie, dipende in parte dal malfunzionamento del mercato delle fonti energetiche, ma sostanzialmente dipende dall’eccesso di domanda rispetto all’offerta. Questo è il motivo per cui nelle economie di guerra si estende l’area dei prezzi amministrati, laddove i beni divengono scarsi e il prezzo in aumento non svolge più il ruolo fisiologico di segnale per far sì che ci siano investimenti per ridurre la scarsità. Il price cap significa, essenzialmente, stabilire che oggi i prezzi del gas non stanno svolgendo questo ruolo e quindi è necessario un provvedimento amministrativo. La possibilità di amministrare i prezzi senza produrre più scarsità dipende dalla capacità di creare un “cartello” sostenibile da parte dei compratori e, quindi, evitare la competizione da parte dei compratori in corsa per accaparrarsi il bene scarso. Questa è la ragione per la quale è poco sostenibile la richiesta di provvedimenti nazionali per stabilire un tetto al prezzo di beni energetici con un mercato internazionale. Un “cartello” deve infatti essere in grado di assicurare un potere monopolistico da parte della domanda in grado di imporre il prezzo, mantenendo la convenienza dei produttori a non ridurre l’offerta al di sotto di quella richiesta. Naturalmente vi sono aspetti tecnici complessi, ma la sostanza è questa. Ecco perché è inaccettabile che non si proceda rapidamente ad un accordo in sede europea per costituire il “cartello” di domanda a fronte del quasi-monopolista, almeno nel breve periodo, russo. La base dell’accordo per la costituzione del “cartello” non può essere solo la convenienza economica a aderirvi, ma dovrebbe essere la comune decisione di condurre una guerra economica e quindi di condividerne i costi. Si pone, forse, anche il problema del ruolo che stanno svolgendo gli Stati Uniti, il cui interesse a mantenere unita l’alleanza dovrebbe essere maggiormente sostanziato non solo dalle promesse di aumentare le forniture di gas liquido ma di farlo a prezzi accettabili. Come a dire che il perimetro del “cartello” dei sostenitori del price cap, almeno in corso di guerra, dovrebbe andare oltre l’Unione europea. Siamo consapevoli che si tratta di un mercato privato, ma siamo in guerra e le regole di mercato sono state ben violate fino ad oggi perché è proprio questo che accade nelle guerre. Chiedere al governo in carica di far fronte all’emergenza agendo a livello nazionale, e aumentando il debito pubblico, è la strada opposta, e sarebbe una strategia di debolezza.
3639	11	Il parlamento sembra aver raggiunto un accordo di massima sulla legge delega per la riforma fiscale. Il punto più condiviso è quello che riguarda la necessità di ridurre la pressione fiscale diretta, cioè l’Irpef, sulle classi di reddito medio basse. Ma per ciò che riguarda la dimensione possibile di questa riduzione, un tema che sembra dimenticato nel dibattito è quello del possibile spostamento del prelievo dalle imposte dirette (Irpef) alle imposte indirette (Iva), cioè dai redditi dei fattori produttivi, che nel caso dell’Irpef sono sostanzialmente i redditi da lavoro, oltre che da pensioni, alla tassazione dei consumi. Il ministro Tremonti definiva questo spostamento “dalle persone alle cose”. Una dimenticanza che è molto strana perché, in un periodo di europeismo condiviso, si elude proprio una raccomandazione tradizionale della Commissione europea. Una raccomandazione il cui fondamento sta nel fatto che questo spostamento del prelievo favorisce la crescita a parità di pressione fiscale complessiva. La ragione è che si ridurrebbe il cuneo fiscale, che entra nei costi di produzione, determinando un aumento delle remunerazioni al netto delle tasse. Ma questo spostamento di prelievo sarebbe anche utile alla crescita perché determina una “svalutazione fiscale”, poiché l’Iva non grava sulle esportazioni, mentre colpisce i consumi di beni e servizi importati in egual misura rispetto a quelli prodotti sul territorio nazionale. In tal modo si recupera competitività internazionale. Non è un caso, inoltre, che nell’economia globalizzata, per tassare localmente i profitti delle multinazionali, si stia valutando di prendere come riferimento le loro vendite nei vari Paesi. E anche nelle discussioni sulla tassazione delle ricchezze si mette in rilievo che quelle personali, in vario modo legalmente o non legalmente occultate, si riflettono nel livello di vita dei beneficiari al momento del consumo.
3639	13	Il fatto rilevante è che seguire questa strada permetterebbe oggi una riduzione del prelievo Irpef sui redditi medio-bassi doppio o anche triplo rispetto a quello di cui si discute e ciò faciliterebbe la definizione del “metodo” con il quale ridurre in misura percepibile l’imposizione diretta sulle classi di reddito medio e medio-basso. C’è da decidere, infatti, “come” operare la correzione e le sue dimensioni. In altri termini, vi è da una parte il problema di come finanziare la riduzione del prelievo Irpef e dall’altra il problema di definire la struttura del prelievo, il grado di progressività e come applicarla. Su questo secondo punto, il dibattito politico si è concentrato su due possibili alternative ben descritte, come hanno ricordato Paladini e Visco sul Sole del 30 giugno, nell’ottimo rapporto presentato in una audizione al Parlamento dal direttore generale del Dipartimento delle Finanze del Mef, la professoressa Fabrizia La Pecorella, e ben studiate nello stesso Dipartimento fin dal 2019. La prima alternativa consiste essenzialmente nella riduzione, da 5 a 3, del numero di aliquote applicate per scaglioni di reddito. La seconda ipotesi è quella di passare al cosiddetto modello tedesco, cioè disegnare una curva continua di aliquote marginali, che coinciderebbero sostanzialmente con quelle medie effettive, da applicare per ogni singolo livello di reddito. Avendo già preso posizione su questa rubrica a favore di questa seconda alternativa (15 agosto 2020), ne richiamo i motivi fondamentali. Le maggiori attrattive del modello tedesco risiedono nella sua trasparenza e nella sua flessibilità. Trasparenza perché ogni percettore di reddito saprebbe, senza fare calcoli personali, quale percentuale del suo reddito deve versare allo Stato, che è ben diversa da quella che si legge nella sua aliquota marginale. L’argomento di chi parla di complicazione “algoritmica” o matematica per la determinazione della curva delle aliquote è fuorviante perché il compito del calcolo è dell’amministrazione fiscale, e non è complicato perché basta decidere quale debba essere, mentre al contribuente verrebbe solo comunicata la percentuale effettiva del suo reddito che deve pagare. Quanto alla flessibilità, va considerata da un duplice punto di vista. Permette di decidere in modo mirato i livelli di reddito da beneficiare oggi con una riduzione di prelievo, disegnando con precisione la curva della progressività, ma permette anche con facilità di appiattire progressivamente, in futuro, la curva delle aliquote fino al livello desiderato di reddito. In altri termini, sarebbe facile spostare verso livelli superiori di reddito la progressività del prelievo dettato dalla Costituzione, man mano che l’equilibrio della finanza pubblica lo permetterà e secondo le scelte politiche discrezionali che sono alla base della democrazia. In ogni caso, deciso il metodo, l’importante è ridurre progressivamente in misura significativa la pressione fiscale sui redditi medi e medio-bassi. Lo si dice da decenni, almeno da quando l’inflazione alta fece lievitare i redditi nominali, ma non quelli reali, con la conseguenza che le aliquote concepite per redditi medio-alti finirono per colpire anche i medio-bassi. Il dibattito sul fiscal drag, come venne chiamato il fenomeno, fu intenso ma senza effetti rilevanti. La fame di gettito fiscale a fronte di spesa pubblica crescente, purtroppo non per investimenti, ha fino a oggi sempre collocato questa esigenza di correzione del prelievo nella cartella dei buoni propositi.
364	1	Guerra nucleare, generale Tricarico: «Nato tradita da Paesi membri, Stoltenberg straparla e nessuna trattativa»
364	3	Mentre il rischio di una escalation della guerra resta sullo sfondo, con la minaccia nucleare russa che continua ad aleggiare, gli analisti mettono sul piatto le responsabilità l'alleanza atlantica. «La Nato è stata tradita da alcuni Paesi membri perché non sono state rispettate le regole costitutive della Nato. Bisognerebbe vedere le riunioni del Comitato Atlantico» per capire «se c'è stata una concertazione vera. Io sono sicuro che non ci sia stata», dice il generale Leonardo Tricarico, ex capo di Stato maggiore dell'Aeronautica, presidente della Fondazione Icsa e consigliere militare di tre presidenti del Consiglio, intervistato da Presa Diretta per la puntata "La minaccia nucleare" in onda domani alle 21.25 su Rai3.
364	5	Bomba atomica, generale Tricarico: «Minaccia concreta, si rischiano cento Torri gemelle»
364	7	LE PAROLE DEL GENERALE
364	9	Sulla responsabilità di alcuni Paesi membri della Nato che avrebbero tradito l'articolo quattro dell'Alleanza - che dice che le decisioni devono essere prese all'unanimità - Tricarico punta il dito sul segretario, Jens Stoltenberg, «che ha avuto un ruolo negativo in tutta questa vicenda, perché vorrei ricordare che Stoltenberg è solamente autorizzato a guidare le consultazioni, quindi lui può parlare solamente quando è autorizzato a farlo da tutti i Paesi membri. Lui ha sempre straparlato, ha sempre buttato benzina sul fuoco, è sempre stato il ventriloquo di qualcun altro». «L'unica concertazione della quale abbiamo evidenza - continua il generale - è di Lloyd Austin, segretario per la Difesa statunitense, che ha manifestato qual è la soluzione finale per lui e quindi ridurre Putin all'impotenza militare. Gli Stati Uniti, in particolare Joe Biden, non hanno mai pronunciato la parola negoziato».
3640	1	Il disastro rimosso
3640	3	Da un recente sondaggio risulta che fra le preoccupazioni degli svizzeri vi siano i costi della salute, le pensioni, la sorte dell’Avs. La pandemia pare non faccia più paura. E dei cambiamenti climatici si parla, ma con un certo distacco: non c’è la stessa apprensione suscitata dal contagio, insomma qualcuno provvederà. Leggete, tanto per citarne uno, Daniel Defoe: descrive i comportamenti del genere umano durante la peste di Londra del 1665 e certe scene ci sono note e si ripetono. Allora come oggi si consigliava l’isolamento e la lontananza e lo spazio prossemico diventò un cruccio diffuso. Allora come oggi erano parecchi che, in preda a incontrollabili dissesti neurologici, indicavano le ragioni del disastro: il complotto satanico, la punizione divina andavano per la maggiore (la peste come "giusta ira di Dio… a nostra correzione mandata sopra i mortali"). Cose di altri tempi? Non proprio! Oggi perfino la scienza in certi ambienti è esecrabile e lo scienziato un prezzolato profittatore. E poi c’è QAnon, la stampella trumpiana, che ci avvisa: vi sono reti pedofile e conventicole ebraiche che tramano nell’ombra. L’ignoranza primeggia, anzi dilaga. È come il mal di testa: non c’è una cura definitiva e ritorna sempre! Un’ennesima dimostrazione che la fede illuministica nel progresso pecca di ottimismo: non si va sempre avanti, spesso si torna indietro.
3640	5	Perché – mi son chiesto – il medesimo assillo sulle nostre sorti terrene non lo abbiamo al cospetto delle devastazioni planetarie? Perché il cambiamento climatico, la scomparsa dei ghiacciai, la deforestazione, le bombe d’acqua, le montagne che crollano, il crescente inquinamento non ci fanno desistere da comportamenti infausti per l’ambiente? Perché, mi chiedo, il riscaldamento del pianeta che negli ultimi 20 anni ha causato mezzo milione di morti, e le proiezioni del Global Climate Risk Index che ci prospettano addirittura 250’000 morti ogni anno, non suscitano uguale panico? Perché, di fronte a certi disastri, non andiamo a cercarne le ragioni profonde ma discutiamo sul dissesto idrologico, sul territorio antropizzato, sulla mancata prevenzione? Perché solo un quinto scarso delle persone ha un’alta percezione del rischio che stiamo correndo mentre gli altri o sono indifferenti o guardano dall’altra parte o sono semplicemente ignari?
3640	7	Una spiegazione ce la offre, in parte, la teoria della costruzione sociale del rischio. Ci dice alcune cose importanti. Ci dice che se un accadimento pur grave, come il cambiamento climatico, è dilatato nel tempo, e si sviluppa per gradi su una scala temporale molto ampia, magari lontano dai nostri occhi, alla lunga sfugge alla nostra attenzione: la percezione del rischio è bassa e può indurre a ignorare il fenomeno, a sentirlo come un problema di altri.
3640	9	Il contagio invece si sviluppa su una scala temporale breve, ci investe in pieno e la percezione del rischio è molto alta: le bare accatastate, gli ospedali pieni, le strade vuote ci danno l’orribile sensazione di impotenza.
3640	11	Ma c’è soprattutto una differenza decisiva fra i due fenomeni.
3640	13	Il contagio esige dei sacrifici a breve termine, temporanei e limitati nel tempo e nello spazio: è un’interruzione delle nostre abitudini, una sciagurata parentesi in cui il dopo sarà uguale al prima (e infatti le intenzioni di redenzione – meno consumi, meno viaggi, meno inquinamento, saremo più virtuosi e collaborativi –, passata la paura, sono subito evaporate e oggi, proprio perché non abbiamo imparato nulla, siamo peggio di prima).
3640	15	Il degrado ambientale è una faccenda ben più complicata perché non è un evento temporaneo e di corta durata che prima o poi passerà: per combatterlo dobbiamo rivedere per sempre i nostri stili di vita, i nostri comportamenti, il nostro modello economico: dobbiamo abbandonare l’idea che il benessere sociale sia associato al consumismo sfrenato e all’incremento del Pil, dobbiamo renderci conto che il dopo non potrà più essere come il prima.
3640	17	La questione di fondo – ci informa il sociologo ambientale – è che le vittime della distruzione del pianeta e i distruttori sono le stesse persone: siamo noi. Siamo noi che dobbiamo sconfiggere noi stessi. È tremendamente difficile.
3640	19	E allora per combattere l’inerzia e l’inconsapevolezza sociale di un disastro annunciato, dobbiamo forse ricorrere al pugno duro e inflessibile dello Stato, al Leviatano prospettato da Hobbes che tutto dirige e tutto comanda? Dobbiamo propugnare lo Stato "etico ecologico" che limiti con rigida determinazione la libertà di dissipare per salvare il pianeta? Vogliamo lo Stato educatore che detta ciò che è bene o ciò che è male, e i margini di tolleranza sono esclusi? Ovviamente no: inutile ribadire che lo Stato liberale contempla dei cittadini e non dei sudditi.
3640	21	Forse la sola via praticabile è quella indicata nel 1994 da uno dei leader storici dei verdi europei, Alexander Langer: suggeriva di bandire il catastrofismo che induce all’inerzia e alla resa passiva e di promuovere cambiamenti graduali, piccoli traguardi intermedi che stimolino la speranza di riuscire nell’impresa, poco per volta: "La conversione ecologica potrà affermarsi soltanto se apparirà socialmente desiderabile" era il titolo di una sua conferenza. Concordo. Dobbiamo rendere socialmente auspicabile il cambiamento: non è agevole ma è la sola via praticabile.
3640	23	E la politica? Forse a furia di alluvioni e siccità che si moltiplicano ovunque anche la politica – sostiene qualcuno – ha maturato una nuova consapevolezza e governi e partiti sono indotti a inserire il "climate change" nell’agenda. Ci credo poco: la consapevolezza diventa propaganda quando non è seguita dall’azione e io l’azione determinata non la vedo, ai proclami perentori segue il farfuglìo di chi fatica a concepire un mondo diverso da quello in cui vive. A dire il vero questa presunta consapevolezza la ritroviamo più a sinistra che a destra, dove sono ancora parecchi a irridere i "gretini" e quelli dell’"ambientalismo fuori luogo" (ve li ricordate i politici nostrani che consigliavano ai "giovinastri scansafatiche" di andare a lavorare invece di perdere il tempo a protestare? Ve li ricordate?). Sono ancora lì, e il sospetto è che per loro valga la norma del Gattopardo: "Se vogliamo che tutto rimanga com’è, bisogna che tutto cambi". Quindi si parla del cambiamento climatico, ma poi si prosegue come prima e le discussioni bernesi sulle iniziative climatiche ce lo confermano. La politica continua a essere fortemente arretrata, condizionata e contaminata dalla logica neoliberista che ha generato ingiustizie e diseguaglianze. Lo sappiamo, ma pure seguitiamo a votarli, gli esponenti di questa dottrina. E comunque, quando diamo addosso ai nostri rappresentanti, non dimentichiamo che siamo noi, elettori, che li eleggiamo e spesse volte votiamo contro i nostri interessi e ci diamo una zappa sui piedi. Aveva ragione Bertolt Brecht: "Il peggiore analfabeta è l’analfabeta politico…".
3640	25	Da un recente sondaggio risulta che fra le preoccupazioni degli svizzeri vi siano i costi della salute, le pensioni, la sorte dell’Avs. La pandemia pare non faccia più paura. E dei cambiamenti climatici si parla, ma con un certo distacco: non c’è la stessa apprensione suscitata dal contagio, insomma qualcuno provvederà. Leggete, tanto per citarne uno, Daniel Defoe: descrive i comportamenti del genere umano durante la peste di Londra del 1665 e certe scene ci sono note e si ripetono. Allora come oggi si consigliava l’isolamento e la lontananza e lo spazio prossemico diventò un cruccio diffuso. Allora come oggi erano parecchi che, in preda a incontrollabili dissesti neurologici, indicavano le ragioni del disastro: il complotto satanico, la punizione divina andavano per la maggiore (la peste come "giusta ira di Dio… a nostra correzione mandata sopra i mortali"). Cose di altri tempi? Non proprio! Oggi perfino la scienza in certi ambienti è esecrabile e lo scienziato un prezzolato profittatore. E poi c’è QAnon, la stampella trumpiana, che ci avvisa: vi sono reti pedofile e conventicole ebraiche che tramano nell’ombra. L’ignoranza primeggia, anzi dilaga. È come il mal di testa: non c’è una cura definitiva e ritorna sempre! Un’ennesima dimostrazione che la fede illuministica nel progresso pecca di ottimismo: non si va sempre avanti, spesso si torna indietro.
3641	1	Ucraina: le lacrime da coccodrillo dell'Occidente 
3641	3	Continuano i raid russi sulle città ucraine e aumenta il numero delle vittime, salite a 16. Tale numero indica che i raid sono mirati, altrimenti i morti dovrebbero essere già centinaia. Ed è questa la prima considerazione che va fatta, a fronte delle cronache, seppur giustamente drammatiche, di questi giorni. Mosca, cioè, sta ancora trattenendo, e molto, il suo potenziale.
3641	5	Non si tratta di relativizzare nulla, i morti sono morti purtroppo, pochi o tanti che siano, ma si tratta di capire cosa sta accadendo perché, in mancanza di una comprensione della realtà, si continuerà a procedere come è accaduto in questi mesi, sospesi in una bolla di informazioni devianti, che obnubila le menti e le incatena nel macabro spettacolo messo su dai produttori delle guerre infinite, che stanno allegramente banchettando sui cadaveri di ucraini e russi.
3641	7	La Russia aperta a un summit Putin – Biden
3641	9	Ed è importante capire, appunto, che le operazioni russe sono mirate, benché sia impossibile evitare morti accidentali – sul punto si rimanda alle tante vittime “collaterali” dei bombardamenti americani – perché, tra le altre cose, indica che c’è ancora spazio per un dialogo.
3641	11	Lo ha detto a chiare lettere lo stesso Lavrov, che ha dichiarato la disponibilità di Putin a un incontro con Biden al prossimo G-20 in Indonesia. che si terrà a metà novembre.
3641	13	Ma, a quanto pare, non c’è disponibilità sul punto. In Occidente si parla solo di come rispondere all’escalation russa, con l’America che intende inviare nuovi sistemi di difesa aerea e la Ue pronta a obbedir tacendo, nulla importando che più dura questa guerra più si eroderanno i residui spazi di libertà che gli sono rimasti.
3641	15	Illuminante, in tal senso, un immaginifico articolo di James Pinkerton sul National Interest che prospetta un futuro post guerra ucraina alquanto remoto, che vede un nuovo equilibrio globale, dove si fronteggiano, in una nuova Guerra Fredda, due grandi potenze.
3641	17	La guerra ha infatti generato due poli: da una parte Nuova Atlantide, nella quale è ormai indistinto il confine tra Europa e Stati Uniti, con i destini della prima saldamente nelle mani di Washington, e la Terra di Mezzo, con la Cina che ha ormai preso il controllo della Russia, che la guerra ha impoverito tanto da diventare ancillare a Pechino. In questo scenario non c’è Putin, la cui rimozione è il prezzo che Mosca ha dovuto pagare per raggiungere una pace umiliante con Kiev.
3641	19	Scenario distopico e apparentemente irrealistico, ma va preso in seria considerazione per comprendere cosa hanno in mente certi ambiti. Perché è vero che Nuova Atlantide sta facendo di tutto per avviare un regime-change a Mosca, che è obiettivo dichiarato di questa guerra per procura nella quale l’Ucraina è la vittima sacrificale.
3641	21	Nulla di nuovo in questo: tutte le guerre infinite non hanno mai conosciuto ipotesi di compromesso o obiettivi limitati, ma rimuovere Milosevic nell’ex Jugoslavia, catturare o uccidere Bin Laden nella campagna afghana, eliminare Saddam in Iraq, Gheddafi in Libia, Assad in Siria etc…
3641	23	Uno schema che si ripete sempre uguale a se stesso. Come schematici sono anche le motivazioni, sempre ideali, che hanno accompagnato tali guerra. E la massiva disinformazione, parte della quale è volta a eliminare dalle cronache le vittime delle proprie azioni, uno schema che si riproduce anche nel conflitto ucraino nel quale si parla delle vittime dei proiettili russi, ma nulla si dice delle persone uccise dalle forza amiche (nell’area del Donbass controllata dai russi piovono missili sui civili ogni giorno e ogni giorno fanno vittime, ad oggi molte di più di quelle registrate nei recenti raid russi sulle città ucraine… ma basta non parlarne, come se non esistessero).
3641	25	Improvvida gioia e stralunato dolore
3641	27	Ma l’aspetto più folle di questa macchina infernale è la retorica che si sta spandendo a piene mani. Quando è stato colpito il ponte di Kerch tutto l’Occidente ha esultato come se gli ucraini avessero fatto un goal. Kiev aveva colpito in profondità contro un obiettivo di grande rilievo, evidenziando tutti i deficit delle forze russe, incapaci di difendere l’infrastruttura.
3641	29	L’attacco veniva celebrato come degno corollario dell’inarrestabile avanzata ucraina, un segnale inequivocabile dell’irreversibile collasso dell’esercito russo. Hanno anche rilanciato con entusiasmo i tweet ucraini che, a commento delle immagini del ponte colpito, allegavano gli auguri a Putin per i suoi settanta anni.
3641	31	“Buon compleanno, Putin”. E ridevano… tutto come se fosse una soap opera, nulla importando il fatto che era ovvio che la Russia rispondesse con forza a un attentato di quella portata contro il suo territorio (come farebbero gli americani se qualcuno colpisse il ponte di Brooklyn). Nulla importando che quell’attentato aveva fatto tre morti ammazzati e che la risposta ne avrebbe fatti molti di più…
3641	33	E ora piangono gli ucraini caduti sotto le bombe russe, accompagnando tali lacrime di coccodrillo e la loro tonante indignazione con promesse altisonanti di nuove e più micidiali armi da spedire in ucraina. Nulla importando, anche qui, che ciò non farà altro che aumentare in maniera esponenziale il numero delle persone che cadranno sotto le bombe, russe e ucraine.
3641	35	Nulla importando che stanno condannando la classe media del Vecchio continente, a meno di qualche mutamento dell’ultima ora, a restrizioni che non avranno eguali nella storia recente (tanto che il Telegraph ha iniziato a dare lezioni di digiuno ai cittadini britannici, basta cenare alle 17 e via…).
3641	37	A tale classe politica e giornalistica folle, fanno da contrappunto voci isolate, tra cui spiccano quelle di Elon Musk, che ha informazioni di altissimo livello, il quale, dopo aver proposto un piano di pace, ora ha lanciato l’allarme sul fatto che “le probabilità di una guerra nucleare sono in aumento”.
3641	39	All’esternazione del plurimiliardario si accompagna quella del generale Mike Mullen, già Capo degli Stati maggiori congiunti dell’esercito americano con Obama, il quale ha affermato l’urgenza della pace, prima che il conflitto vada fuori controllo (Responsible Statacraft).
3641	41	Il generale sa meglio dei tanti ciarlatani che guidano il vapore come funzionano le guerre e ne conosce i rischi. Resta da vedere se tali voci isolate, che parlano a nome di tanti che non hanno il coraggio o la possibilità di farlo, riusciranno farsi ascoltare. Prima che sia troppo tardi.
3641	43	Ps. A proposito dell’attentato al ponte, GrayZone pubblica ampia documentazione di come i britannici abbiano suggerito agli ucraini di attaccarlo, fornendo loro un piano accurato che evidenziava le criticità e i punti deboli della struttura. Documentazione risultata utile per l’operazione effettuata, anche se in altri modi. Chi volesse approfondire, rimandiamo all’originale. Se ne scriviamo è solo per evidenziare il ruolo di Londra in questa guerra infinita.
3642	1	Le tremila persone morte o disperse lungo le rotte migratorie
3642	3	Oltre 3mila persone hanno perso la vita, o sono risultate disperse, lungo le rotte migratorie nel mondo, nei primi 8 mesi di quest’anno. Si tratta di un numero spaventoso quanto drammatico, perché riguarda donne, uomini e minori che si avviano in un viaggio già di suo difficile, alla ricerca di una vita migliore.
3642	5	I dati raccontano che, nonostante in questi anni il numero dei migranti deceduti o dispersi sia calato, occorrono nuove politiche pubbliche rispetto a un fenomeno che continua a determinare sofferenze e morte.
3642	7	Si muore ovunque, nel Mediterraneo di più
3642	9	Lo scorso 3 ottobre, sull’isola di Lampedusa, è stato commemorato il nono anniversario del naufragio di un’imbarcazione libica che nel 2013 provocò la morte di 368 persone, quasi tutte di nazionalità etiope ed eritrea. Un episodio che colpì l’opinione pubblica al punto da istituire la “Giornata nazionale in memoria delle vittime dell’immigrazione”.
3642	11	Anche se rispetto agli anni della “crisi europea dei migranti” (2015-2017) c’è stato un calo di morti e dispersi lungo le rotte, sono ancora migliaia le persone che ogni giorno perdono la vita durante il viaggio.
3642	13	21.082 persone sono risultate morte o disperse lungo le rotte migratorie nel mondo, tra il 2015 e il 2017.
3642	15	Negli anni della crisi più di 20mila persone avrebbero perso la vita, secondo le stime del progetto “Missing migrants” dell’Organizzazione internazionale delle migrazioni (Oim), un’agenzia delle Nazioni unite. L’anno più drammatico è stato il 2016, quando complessivamente si sono registrati 8.084 casi di persone decedute o disperse.
3642	17	È bene evidenziare che, secondo la stessa ammissione dell’Oim, si tratta di stime al ribasso, poiché molti incidenti non vengono intercettati e quindi registrati.
3642	19	Come abbiamo accennato, da gennaio ad agosto sono morte o si è perso traccia di 3.044 persone, di cui oltre mille nella rotta che dal nord Africa arriva in Europa o in Medio Oriente attraverso il mar Mediterraneo.
3642	21	Secondo i dati dell’agenzia Onu, è questa la rotta migratoria più pericolosa del mondo.
3642	23	Nei primi 8 mesi dell’anno più di mille morti e dispersi nel Mediterraneo
3642	25	Le stime di morti e dispersi tra il 1 gennaio e il 31 agosto 2022, nelle principali zone di confine attraversate da migranti
3642	27	Da gennaio ad agosto del 2022, infatti, sono state registrate 310 vittime e 851 dispersi: in totale 1.161 persone. Nella stessa area geografica, ma in Africa settentrionale, nei primi otto mesi dell'anno 450 persone sono decedute o non se ne è più avuta notizia.
3642	29	Ma ci sono state centinaia di vittime anche in nel nord e centro America, in Asia meridionale e nel mar dei Caraibi.
3642	31	Oltre agli eventi estremi come la morte, le rotte migratorie sono inoltre molto pericolose per le violenze di cui si può rimanere vittima lungo le frontiere. È il caso della rotta balcanica, di cui abbiamo parlato in un recente approfondimento.
3642	33	I muri e le violenze sulla rotta balcanica.
3642	35	Nel 2022 centinaia di morti e dispersi in mare
3642	37	Tornando al mar Mediterraneo, che rappresenta la direttrice lungo la quale arrivano la stragrande maggioranza dei migranti nel nostro paese, attraverso i dati di "Missing migrants" è possibile analizzare anche le tendenze, mese per mese, nel numero di morti e dispersi in mare.
3642	39	Nel solo mese di aprile oltre 270 persone morte o disperse nel Mediterraneo
3642	41	Morti e dispersi sulla rotta del mar Mediterraneo, divisi per mese, da gennaio ad agosto 2022
3642	43	Come detto, da inizio anno e fino allo scorso 31 agosto sono stati registrati oltre mille casi di morti o dispersi nelle tre rotte principali del Mediterraneo. Si tratta della direttrice occidentale, che approda nella penisola iberica, quella centrale (che grava soprattutto su Italia e Malta) e quella orientale, che vede la Grecia come principale paese di accesso al continente.
3642	45	Il mese più drammatico è stato aprile, con 48 vittime accertate e ben 288 dispersi. Una media di quasi 10 persone morte o disperse ogni giorno.
3642	47	336 persone decedute o disperse nel mar Mediterraneo, nell'aprile 2022, secondo i dati di Oim.
3642	49	Dal 2016 al 2021 il numero di morti e dispersi è diminuito, passando da 5.136 a 2.048. Questo calo, tuttavia, non è dovuto a condizioni di maggiore sicurezza nell'attraversamento del mare, ma perché - come abbiamo documentato in diverse occasioni - il numero degli sbarchi è sceso vistosamente negli anni.
3642	51	Non è possibile una piena valutazione dei dati del 2022, in quanto prendono in considerazione solo i primi 8 mesi dell'anno.
3642	53	L'esigenza di nuove politiche pubbliche
3642	55	L'elevato tasso di pericolosità delle rotte che vedono protagonisti i migranti in tutto il mondo pone la necessità di trovare soluzioni strutturali volte ad arginare le violenze e la morte durante il viaggio.
3642	57	Per quanto riguarda l'accesso via mare ai paesi dell'Europa meridionale, è evidente che non è bastata la creazione di una guardia di frontiera e costiera europea, avvenuta nel 2016 a rafforzamento dell'agenzia europea di controllo delle frontiere esterne (Frontex), istituita 12 anni prima.
3642	59	Il controllo delle frontiere europee e gli accordi con paesi extra-Ue non aumentano la sicurezza, anzi.
3642	61	In tal senso, non è migliorata la tutela dei diritti dei migranti neanche con gli accordi stipulati negli ultimi anni, come quello tra Ue e Turchia e il memorandum Italia-Libia.
3642	63	Si tratta di accordi volti più che altro a trattenere i migranti ai confini del continente, con l'effetto (da parte di paesi e istituzioni europee) di ignorare consapevolmente le violenze perpetrate a danni di migliaia di persone arbitrariamente detenute nei campi di prigionia. Condizioni di sofferenza che spingono ancora di più a fuggire, con l'effetto di trovare, talvolta, la morte in mare.
3642	65	Bisognerebbe essere collettivamente consapevoli che il fenomeno migratorio è costante e per certi versi inarginabile. Occorrerebbe insomma organizzarlo e regolarizzarlo al meglio, per esempio attraverso corridoi umanitari e accordi internazionali tra paesi di partenza e di approdo, affinché possa diminuire la probabilità di morire lungo il viaggio.
3643	1	Rapporto Immigrazione Caritas, foto della presenza straniera in Italia
3643	3	Presentato a Roma il XXXI Rapporto Immigrazione redatto da Caritas Italiana e Fondazione Migrantes. Tema di quest’anno è quello scelto da papa Francesco per la 108esima Giornata Mondiale del Migrante e del Rifugiato che si è celebrata lo scorso 25 settembre: “Costruire il futuro con i migranti”. A presentare i dati due dei curatori del Rapporto Immigrazione, Manuela De Marco di Caritas Italiana che ha illustrato i principali dati del Rapporto e Simone M. Varisco della Fondazione Migrantes che ha fornito spunti di riflessione su "L’immigrazione fra comunicazione e pastorale".
3643	5	La pandemia ha aumentato l'esclusione
3643	7	"L'analisi dei decessi nel primo anno della pandemia mostra un netto svantaggio a carico della popolazione di nazionalità straniera residente in Italia. Durante la crisi sanitaria pandemica centinaia di migliaia di persone, tra cui tanti immigrati, si sono trovate escluse dalle tutele, dai programmi di mitigazione e di prevenzione (ad esempio, tamponi e vaccini), dai ristori e, probabilmente, anche dalle future politiche di rilancio". "Alcuni ambiti di tutela, in particolare quelli relativi alle donne in gravidanza e ai neonati - si legge ancora nel Rapporto - sperimentano poi, indipendentemente dalla pandemia, un grave ritardo nei confronti della popolazione di cittadinanza italiana. Le disuguaglianze nei profili sanitari degli immigrati devono essere considerate degli eventi "sentinella" rispetto all'efficacia delle politiche di integrazione e segnalano l'urgenza di un miglioramento della capacità di presa in carico dei bisogni di salute dell'intera popolazione".
3643	9	"Fra i segnali incoraggianti" del post pandemia, "troviamo la ripresa della crescita della popolazione straniera residente in Italia: i dati al 1 gennaio 2022 parlano di 5.193.669 cittadini stranieri regolarmente residenti, cifra che segna una ripresa dallo scorso anno". "Nel quadro delle prime cinque regioni di residenza - si legge nel Rapporto -, si conferma il primato della Lombardia, seguita da Lazio, Emilia-Romagna e Veneto, mentre la Toscana sopravanza il Piemonte al quinto posto. Il quadro delle nazionalità rimane sostanzialmente inalterato: fra i residenti prevalgono i cittadini romeni (circa 1.080.000 cittadini, il 20,8% del totale), seguiti, nell'ordine, da cittadini albanesi (8,4%), marocchini (8,3%), cinesi (6,4%) e ucraini (4,6%)".
3643	11	"Sono aumentati anche i cittadini stranieri titolari di permesso di soggiorno (al 1° gennaio 2022 sono 3.921.125, mentre nel 2021 erano attestati sui 3,3 milioni), così come i nuovi permessi di soggiorno rilasciati nell'anno: nel corso del 2021 sono stati 275 mila, +159% rispetto al 2020 (105.700); in particolare si è registrata un'impennata dei motivi di lavoro, certamente come esito della procedura di sanatoria varata dal governo nel 2020". "Anche i provvedimenti di cittadinanza - si legge ancora - hanno segnato una certa crescita: sono stati 118 mila nel 2020, ovvero un +4% dall'anno precedente".
3643	13	Stranieri principale gruppo di utenti della Caritas
3643	15	"Le persone di origine straniera che sono transitate nel corso del 2021 nei Centri di Ascolto della Caritas (CdA) sono state 120.536. Sul totale, gli stranieri incidono per il 55% e rispetto allo scorso anno aumentano di tre punti percentuali sul totale dell'utenza (nel corso del 2020 erano stati pari al 52%) e del +13,3% in termini di valori assoluti. Si conferma dunque, il loro prevalente protagonismo fra le persone che si rivolgono ai CdA". "Nelle regioni del Nord e del Centro Italia - continua il Rapporto - il volto delle persone prese in carico dalla Caritas coincide per lo più con quello degli stranieri (in queste macro-aree gli immigrati rappresentano rispettivamente il 64,1% e il 56,8%); nel Mezzogiorno, invece, dove si registrano più alti livelli di povertà e di disoccupazione e, al contempo, un minore peso della componente straniera residente, le storie intercettate sono per lo più di italiani e gli stranieri costituiscono una quota ridotta, pari al 28,5%". "Gli utenti stranieri della Caritas - si spiega anche - appartengono a 189 diverse nazionalità, ma, come per l'anno precedente, il podio spetta a tre nazionalità: Marocco (21.177 persone, pari al 18,1%), Romania (9.450, 7,8%) e Nigeria (8.844, 7,3%). Si conferma una diminuzione degli stranieri provenienti dall'Europa dell'Est, a fronte di un incremento degli africani: il 48,8% delle presenze (sopra il migliaio di unità) proviene dal continente africano, con una forte incidenza delle nazioni maghrebine e nordafricane, che raggiungono da sole il 25,6% delle presenze".
3643	17	Migranti, cresce il loro numero nel mondo
3643	19	"Il numero di migranti internazionali è stimato in 281 milioni nel 2021 (3,6% della popolazione mondiale), a fronte dei 272 milioni del 2019. Di questi, quasi due terzi sono migranti per lavoro. La principale causa dell'aumento del numero complessivo di persone che si trovano a vivere in un Paese diverso dal proprio sta nell'acuirsi e nel protrarsi del numero di contesti di crisi registrati a livello mondiale, che hanno fatto superare ad inizio 2022 per la prima volta nella storia la soglia di 100 milioni di migranti forzati (con un notevole incremento rispetto agli 89,3 milioni di fine 2021)".
3643	21	"Significativa - aggiunge il Rapporto - anche l'esistenza di circa 345 milioni di persone a grave rischio alimentare, quasi 200 milioni in più rispetto a prima della pandemia. Nell'area del Mediterraneo allargato si registra un incremento della situazione di vulnerabilità della popolazione straniera residente, con pesanti conseguenze sui processi di integrazione dei migranti nei Paesi di destinazione".
3643	23	Scuola, in calo gli alunni senza cittadinanza italiana
3643	25	"Una novità dell'anno scolastico 2020/2021 è la diminuzione del numero degli alunni con cittadinanza non italiana: 865.388 in totale, con un calo di oltre 11 mila unità rispetto all'anno precedente (-1,3%). È la prima volta che accade dal 1983/1984, anno scolastico a partire dal quale sono state fatte rilevazioni statistiche attendibili". "L'incidenza percentuale degli alunni con cittadinanza non italiana sul totale della popolazione scolastica - si legge nel Rapporto - rimane inalterata (10,3%) perché è diminuito il numero totale degli alunni, ovvero sono diminuiti anche gli alunni di cittadinanza italiana.
3643	27	La Lombardia si conferma la regione con il maggior numero di alunni con cittadinanza non italiana (220.771), mentre l'Emilia-Romagna quella con l'incidenza percentuale più alta (17,1% sul totale della popolazione scolastica regionale). Si confermano ai primi posti le province di Prato (28,0% del totale), Piacenza (23,8%), Parma (19,7%), Cremona (19,3%), Mantova (19,1%) e Asti (18,8%)". "I dati mettono in evidenza la costante crescita delle nuove generazioni, ovvero degli alunni con cittadinanza non italiana nati in Italia: si tratta del 66,7% degli studenti provenienti da contesti migratori, un punto percentuale in più rispetto al 2019/2020. Sebbene in miglioramento rispetto al passato, il ritardo scolastico è ancora un grande ostacolo per l'integrazione degli alunni con cittadinanza non italiana nel sistema educativo italiano, tanto più che gli alunni con cittadinanza non italiana continuano a rimanere quelli a più alto rischio di abbandono".
3643	29	Carcere, in calo la presenza straniera
3643	31	"Analizzando i dati della realtà carceraria emerge che l'incidenza della componente straniera è decisamente in controtendenza: a fronte dell'aumento generale del numero dei detenuti (+1,4), infatti, la presenza straniera, a distanza di un anno, è sostanzialmente diminuita (-1%). Il dato è in linea con il trend dell'ultimo decennio, nel corso del quale le cifre dei detenuti di cittadinanza straniera si sono notevolmente contratte". "Dall'Africa - si legge nel dossier - proviene più della metà dei detenuti stranieri (53,3%) e il Marocco è in assoluto la nazione straniera più rappresentata (19,6%). Seguono Romania (12,1%), Albania (10,8%), Tunisia (10,2%) e Nigeria (7,8%). Nelle sezioni femminili, su un totale di 722 recluse straniere, spiccano soprattutto le detenute provenienti da Romania (24,1%), Nigeria (17,7%) e Marocco (5,8%). Pur se con cifre ogni anno sempre più esigue, si segnala ancora la presenza di madri detenute con figli al seguito, la metà dei quali di cittadinanza straniera". "Le statistiche relative alle tipologie di reato - prosegue il Rapporto - confermano il dato generale che vede i reati contro il patrimonio come la voce con il maggior numero di ristretti (8.510 stranieri imputati o condannati per tale fattispecie di reato, ovvero il 27% dei ristretti per il reato in questione e il 49,9% dei detenuti stranieri). Seguono i reati contro la persona (7.285) e quelli in materia di stupefacenti (5.958)".
3643	33	"I dati - si sottolinea quindi - restituiscono ancora una volta la fotografia di un sistema in cui le persone migranti finiscono con più facilità nel sistema carcerario e ne escono meno agevolmente degli italiani. Se le pene inflitte denotano una minore pericolosità sociale degli immigrati, gli stessi beneficiano in maniera più blanda delle misure alternative rispetto ai detenuti autoctoni. Agli stranieri, inoltre, viene applicata con maggiore rigore la custodia cautelare in carcere: ben il 32% degli stranieri detenuti è in attesa del primo grado di giudizio. Circostanza, questa, che finisce con il determinare una sovra-rappresentazione della popolazione carceraria straniera".
3643	35	Quando gli stranieri sono le vittime dei reati
3643	37	"Le condizioni di marginalità in cui spesso versa la popolazione migrante ne determina una maggiore esposizione al rischio di essere vittima di reato. Il catalogo dei reati di cui gli stranieri sono soggetti passivi è, purtroppo, assai vasto e spazia dai reati più efferati, a cominciare dalla tratta di esseri umani, alle molteplici ed "ordinarie" forme di vittimizzazione che rimangono spesso sommerse. In cima alla lista dei reati più odiosi vi sono certamente quelli che vedono come vittime i minori. In tal senso, gli stranieri hanno rappresentato il 4% delle vittime di reati sessuali segnalate e prese in carico per la prima volta nel 2021 dall'Ufficio di servizio sociale per i minorenni. Gli stranieri vittime di altre forme di sfruttamento e maltrattamento sono stati invece il 9% del totale dei minori segnalati e presi in carico nello stesso periodo".
3644	1	Aborto: in Sardegna un medico su 2 è obiettore
3644	3	Nell’isola le interruzioni di gravidanza sono in calo.
3644	5	Quasi il 50% degli anestesisti che dovrebbero assistere quando viene eseguito l'intervento chirurgico per l’interruzione di gravidanza in Sardegna sono obiettori di coscienza. La media nazionale è del 44,6%.
3644	7	Dati invertiti per quanto riguarda i ginecologi: in Italia la media è del 64,4%, nell'Isola si arriva al 55,6%, ossia più di uno su due. Il quadro emerge dall'ultimo report ministeriale sulle donne che in Italia hanno volontariamente interrotto una gravidanza che, comunque sono in calo. Interruzioni di gravidanza che risultano in diminuzione anche nell’isola.
3644	9	Un fatto questo che sembra dovuto essenzialmente all'utilizzo della pillola di 5 giorni dopo, che dall'ottobre 2020 non richiede più la prescrizione medica. Diverso è per la RU486, ossia il metodo farmacologico per l'interruzione volontaria di gravidanza, che può essere utilizzata solo in regime di ricovero ma anche - come prescrive la circolare ministeriale 2020 - in altre strutture attraverso un percorso controllato. Rispetto a questa indicazione la Sardegna si è adeguata a suo tempo ma non ha definito l'indicazione che possa essere anche somministrata a domicilio, pur non escludendolo.
3644	11	Ma se si va a vedere gli ultimi dati disponibili su 1393 interruzioni di gravidanza nell'Isola e su 14 strutture di ostetricia e ginecologia operativi, 1144 (l'82,1%) sono state fatte in istituti di cura pubblici, mentre 249 in cliniche convenzionate (il 17,9%). Nessuna in altre strutture o a domicilio, sempre stando ai dati ministeriali.
3645	1	Covid, studio: non ci sono prove che venga da un laboratorio
3645	3	"Non ci sono prove" che a scatenare la pandemia di coronavirus Sars-CoV-2 sia stato un virus fuoriuscito involontariamente da un centro di ricerca cinese, a Wuhan. Al contrario, tra le ipotesi sull'origine dell'epidemia, la più probabile e scientificamente valida sembra essere la zoonosi, il contatto con la fauna selvatica, e, in particolare, il mercato ittico di Wuhan. È quanto emerso da un nuovo studio condotto dagli scienziati dell'Independent Task Force on Covid-19 and other Pandemics, un team di ricercatori di fama internazionale esperti in salute umana, animale e pubblica, virologia, epidemiologia, biologia della fauna selvatica ed ecologia.
3645	5	Lo studio.
3645	7	I risultati sono stati pubblicati sulle pagine della rivista specializzata Proceedings of the National Academy of Sciences.
3645	9	Nel corso dello studio, condotto anche da ricercatori italiani, gli studiosi hanno raccolto informazioni sui principali focolai di virus a Rna dal 1967, ricostruendo i pattern di diffusione, eziologia e contagi virali.
3645	11	Strategia per contrastare rischio pandemie globali
3645	13	La Task Force ha, inoltre, stilato una strategia per prevenire e contrastare efficacemente il rischio di pandemie globali di origine zoonotica, basata su tre passaggi chiave: sorveglianza, ricerca e informazione.
3645	15	Nello specifico, in riferimento al primo punto, gli studiosi hanno sottolineato l'esigenza di stimare il rischio di spillover tramite interfacce intelligenti che monitorino fauna selvatica, bestiame ed esseri umani. Quanto alla ricerca, invece, secondo gli studiosi è fondamentale poter contare su fondi adeguati per sviluppare tempestivamente farmaci e vaccini specifici. L'ultimo passaggio riguarda l'esigenza di ostacolare la disinformazione e diffondere messaggi supportati da evidenze scientifiche. "Il mondo ha in gran parte fallito nella prevenzione e nella risposta iniziale alla pandemia", ha riferito Gerald T. Keusch, presidente della Task Force e ricercatore presso l'Università di Boston. "Il nostro lavoro evidenzia che un approccio One Health, in grado di bilanciare e ottimizzare la relazione tra la salute delle persone, degli animali e degli ecosistemi è fondamentale per affrontare al
3646	1	Onu cambiamento climatico, rapporto Omm sull'energia.
3646	3	L’Omm, Organizzazione Meteorologica Mondiale e membro Onu, ha pubblicato il report “Stato dei servizi climatici 2022” per fotografare lo status quo del cambiamento climatico in atto. L’analisi si basa sulla teoria per cui l’energia e le risorse per produrla siano la materia prima essenziale in questo momento storico.
3646	5	Il traguardo fissato dall’Omm per il 2030 è il seguente: le fonti rinnovabili devono crescere almeno del 50% per contrastare il surriscaldamento globale.
3646	7	Onu, il cambiamento climatico può ribaltare le gerarchie geopolitiche dell’energia
3646	9	L’Omm, costola dell’Onu in materia di clima e meteo, spiega quale dovrebbe essere il circolo virtuoso per un pianeta più attento al cambiamento climatico. Da un lato le forniture di energia, elemento indispensabile nell’economia geopolitica attuale, dall’altro le condizioni meteorologiche.
3646	11	Al giorno d’oggi il vero problema è la difficoltà nell’interpretazione delle informazioni meteorologiche, che rendono complesso effettuare previsioni sempre più accurate. In tal modo diventa impossibile fare previsioni sullo stoccaggio di energia e dunque capire come soddisfare la crescente domanda energetica. Il rischio è di assistere a eventi meteorologici estremi a cui arrivare impreparati e senza alcuna garanzia per il futuro energetico.
3646	13	Come noto, il 2050 è la deadline simbolica per raggiungere la neutralità climatica e azzerare le emissioni dei gas serra. Per completare la famosa “transizione ecologica” servono investimenti massicci nelle infrastrutture quali il solare, l’eolico e il potenziamento dell’idroelettrico: modernizzazione fa rima in questo caso con efficienza.
3646	15	Acqua, bene prezioso in esaurimento
3646	17	Il rapporto mostra poi un focus sulle risorse idriche, definite “scarse”. Ne consegue che l’idroelettrico è destinato a scomparire se il trend legato alla siccità dovesse persistere sul lungo periodo. Il guaio, tuttavia, è che l’87% dell’elettricità globale deriva dalla disponibilità di acqua.
3646	19	Di seguito altri dati che fotografano le difficoltà attuali:
3646	21	Il 33% delle centrali termoelettriche che dipendono dalla disponibilità di acqua dolce per il raffreddamento si trovano in aree ad alto stress idrico. La percentuale scende al 15% nel caso delle centrali nucleari esistenti, ma ci attendiamo un aumento fino al 25% nei prossimi 20 anni
3646	23	L’11% della capacità idroelettrica si trova in aree ad alto stress idrico, circa il 26% delle dighe idroelettriche esistenti e il 23% delle dighe previste si trovano all’interno di bacini fluviali che attualmente presentano un rischio medio-altissimo di scarsità d’acqua”.Estratto dal rapporto Omm sull’energia
3646	25	Inoltre, le centrali nucleari, che dipendono dall’acqua per i sistemi di raffreddamento, sono potenzialmente vulnerabili all’innalzamento del livello del mare e alle inondazioni dovute al cambiamento climatico.
3647	1	Oltre 5Mln di migranti in Italia ma restano diseguaglianze
3647	3	Sono 5.193.669 i cittadini stranieri regolarmente residenti in Italia dal 1° gennaio 2022, cifra che segna una ripresa della migrazione nel nostro Paese rispetto allo scorso anno ma non si attenuano le diseguaglianze. Nel quadro delle prime cinque Regioni di residenza, si conferma il primato della Lombardia, seguita da Lazio, Emilia-Romagna e Veneto, mentre la Toscana sopravanza il Piemonte al quinto posto. Tra i residenti prevalgono i rumeni (circa 1.080.000 cittadini, il 20,8% del totale), seguiti, nell’ordine, da albanesi (8,4%), marocchini (8,3%), cinesi (6,4%) e ucraini (4,6%). È quanto emerge dai dati del Rapporto immigrazione 2022 realizzato da Caritas Italiana e Fondazione Migrantes.
3647	5	Sono aumentati anche i cittadini stranieri titolari di permesso di soggiorno (al 1° gennaio 2022 sono 3.921.125, mentre nel 2021 erano attestati sui 3,3 milioni), così come i nuovi permessi di soggiorno rilasciati nell’anno: nel corso del 2021 sono stati 275 mila, +159% rispetto al 2020 (105.700); in particolare si è registrata un’impennata dei motivi di lavoro. Si è assistito nell’ultimo anno anche al preoccupante aumento del numero dei minori stranieri non accompagnati, arrivati nell’aprile del 2022 a 14.025, certamente anche per effetto della guerra in Ucraina, da cui proviene il 28% circa del totale. Al I° trimestre 2022 i dati Istat relativi alla Rilevazione sulle forze di lavoro registrano, dopo un forte calo dell’anno precedente, una crescita del tasso di occupazione dei lavoratori stranieri tra i 20 e i 64 anni, più significativo rispetto a quello registrato tra i lavoratori italiani (+1,5 contro +0,8).
3647	7	Permangono diverse criticità: gli incrementi più significativi nelle tipologie di ingaggio sono l’apprendistato e le collaborazioni; rispetto agli italiani è stata molto più modesta la crescita dei contratti a tempo indeterminato (circa l’11% contro oltre il 40%), a dimostrazione del fatto che i lavoratori stranieri vivono una maggiore precarietà sul lavoro: 7 contratti su 10 sono a termine; inoltre, ad un aumento delle assunzioni ha fatto da contraltare un incremento delle cessazioni dei rapporti di lavoro (+ 9,9% tra i lavoratori Ue e 28,0% tra quelli extra-Ue). In un quadro complessivamente critico, esistono comunque dei positivi paradossi. In Italia si contano 136.312 imprese a conduzione femminile straniera, pari all’11,6% delle attività guidate da donne e al 23,8% delle imprese fondate da immigrati. Negli ultimi dieci anni sono aumentate del 42,7% e sono cresciute con un ritmo maggiore rispetto a quelle a conduzione maschile.
3647	9	Le persone di origine straniera che sono transitate nel corso del 2021 nei Centri di Ascolto della Caritas (CdA) sono state 120.536. Sul totale, gli stranieri incidono per il 55% e rispetto allo scorso anno aumentano di tre punti percentuali sul totale dell’utenza (nel corso del 2020 erano stati pari al 52%) e del +13,3% in termini di valori assoluti. Si conferma dunque, il loro prevalente protagonismo fra le persone che si rivolgono ai CdA. Una novità dell’anno scolastico 2020/2021 è la diminuzione del numero degli alunni con cittadinanza non italiana: 865.388 in totale, con un calo di oltre 11 mila unità rispetto all’anno precedente (-1,3%). È la prima volta che accade dal 1983/1984, anno scolastico a partire dal quale sono state fatte rilevazioni statistiche attendibili.
3648	1	Boom di sbarchi e arrivi nel weekend: emergenza migranti senza fine
3648	3	È caos migranti in Italia, dove cresce la pressione per gli arrivi irregolari, sia via mare che via terra. I numeri Ocse confermano la percezione di un incremento dei flussi ma basta guardare a quello che accade nel nostro Paese per rendersi conto che c'è un aumento importante negli arrivi, che mette a dura prova il sistema di accoglienza e il lavoro delle forze dell'ordine. E così, mentre a sinistra continuano a negare il problema, l'Italia fa ancora i conti con un sovraccarico di lavoro enorme, hotspot pieni e rivolte che minano la sicurezza del Paese.
3648	5	Caos Lampedusa
3648	7	Per quanto il Viminale si affanni per liberare l'hotspot, a cala Imbriacola continua a regnare il caos. 80migranti questa mattina sono stati fatti salire su un traghetto di linea diretto a Porto Empedocle ma nel centro di prima accoglienza di Lampedusa ci sono ancora 585 migranti a fronte di 350 posti disponibili. Anche perché, nonostante il sovraccarico di persone e l'evidente difficoltà nella gestione. Ieri Lampedusa è diventata il porto sicuro per 48 migranti a bordo della nave ong spagnola Louise Michel. Il tutto nonostante durante la giornata, l'isola sia stata sottoposta a un forte stress a causa dei numerosi sbarchi che si sono susseguiti per l'intera giornata.
3648	9	Ingressi di migranti via terra
3648	11	Continua a essere piuttosto attiva anche la rotta balcanica, come dimostrano le 110 persone che sono state rintracciate poche ore fa a Trieste. Provenivano dall'ex confine con la Slovenia, in particolare nell'ormai consueta zona di San Dorligo della Valle. A individuarli sono stati in gran parte gli agenti della polizia di frontiera e gli uomini dell'esercito italiano impegnati nel monitoraggio dei confini. Alcune decine di migranti si sono presentati direttamente ai commissariati. Si tratta per la maggior parte di cittadini afghani, ma ci sono anche cittadini indiani o partiti dal medio Oriente. Praticamente tutti hanno chiesto asilo politico.
3648	13	Nella notte tra sabato e domenica, invece, tre stranieri tra i 18 e i 20 anni sono stati individuati nella zona del Colletto Verde, verso il confine con la Francia, in un'area sopra i 2.000 metri di quota. I tre hanno hanno dichiarato di provenire da Iraq, Mali e Mauritania. Rintracciati con un principio di ipotermia, hanno dichiarato di essersi persi. I tecnici del soccorso alpino hanno fornito abbigliamento asciutto e teli termici. Li hanno poi accompagnati a piedi fino ai fuoristrada e poi a Claviere, dove sono stati consegnati ai carabinieri e all'autoambulanza.
3648	15	Il rapporto Ocse sui migranti
3648	17	Tra gennaio e dicembre 2021, Frontex ha registrato un totale di 196.034 attraversamenti illegali alle frontiere esterne dell'Ue. Questa cifra corrisponde a un aumento del 56,7% rispetto ai 125.110 casi registrati nel 2020, ma anche un aumento del 38,3% rispetto al 2019, l'ultimo anno prima dell'imposizione delle restrizioni alla mobilità legate al Covid. In base ai rilevamenti, nel 2021 i flussi hanno continuato a spostarsi dalla rotta del Mediterraneo orientale verso quella del Mediterraneo centrale e dei Balcani occidentali. Nel 2021 la rotta del Mediterraneo centrale ha registrato un aumento dei rilevamenti dell'83,6% - per un totale di 65.362 rilevamenti.
3649	1	Alla Sanità +11 miliardi tutti erosi dalla pandemia. E le Regioni rischiano di chiudere in rosso
3649	3	ROMA – La pandemia di Covid-19 ha investito il Sistema sanitario nazionale (Ssn) con effetti pesanti non solo in termini di maggiori ospedalizzazioni e tenuta dei nosocomi ma anche sul fronte finanziario, erodendo pesantemente le risorse economiche destinate a dare nuovo ossigeno al Fondo sanitario. Dal 2020 ad oggi il finanziamento alla Sanità pubblica è infatti passato da113,8 miliardi a 124,9, un aumento di ben 11,2 miliardi, di cui 5,3 assegnati con decreti Covid. Tuttavia, tali risorse sono state interamente assorbite dalla pandemia e nel 2022 diverse Regioni rischiano di chiudere con i conti in rosso. E’ l’analisi contenuta nel quinto rapporto della Fondazione Gimbe sul Ssn.
3649	5	Il rilancio del finanziamento pubblico per la Sanità, sottolinea Gimbe, è stato cioè “imposto dalla pandemia” ma anche “eroso” da questa. E manca ancora un rafforzamento “strutturale” del Ssn, mentre molte criticità restano irrisolte: liste d’attesa lunghissime per visite, esami, operazioni chirurgiche e screening; ma anche nuovi bisogni di salute, in particolare quelli dettati dagli effetti del long-Covid e dalle ricadute della pandemia sulla salute mentale. E, soprattutto, l‘ulteriore indebolimento del personale sanitario: “Pensionamenti anticipati, burnout e demotivazione, licenziamenti volontari e fuga verso il privato lasciano sempre più scoperti settori chiave, in particolare i Pronto Soccorso”, rileva Gimbe.
3649	7	L’appello al futuro Governo “metta la salute al centro”
3649	9	Da qui un appello al futuro governo: l’Italia, avverte il presidente Gimbe Nino Cartabellotta, “spende poco in sanità pubblica, tanto che siamo al 16/mo posto in Europa; il nuovo esecutivo metta la salute al centro”. Intanto, il quadro epidemiologico in Italia segna un rallentamento nella crescita dei casi, ma bisognerà ancora attendere almeno una settimana, secondo gli esperti, per poter comprendere quale sarà l’andamento delle curve. Dobbiamo prepararci a “salite e ridiscese”, avverte Alessandro Vespignani, neopresidente della Fondazione Isi, centro internazionale che lavora su Sistemi complessi e dati con sede a Torino. Secondo le analisi del matematico Giovanni Sebastiani, dell’istituto per le Applicazioni del Calcolo ‘M.Picone’ del Consiglio Nazionale delle Ricerche (Cnr), invece, i casi di Covid-19 stanno diminuendo in otto province italiane, sette delle quali si trovano al Sud e una al Centro, ma sarà necessaria una settimana per confermare se si tratta di una reale discesa della curva e non di una stasi.
3649	11	La conferma che la curva dei contagi sale negli ultimi giorni più lentamente arriva anche da Cartabellotta, “ma ancora bisogna capire gli effetti dell’abolizione dell’obbligo di mascherina sui mezzi pubblici. Avevamo caldeggiato una circolare in tal senso – afferma – ma purtroppo non vedrà la luce, visto che ci troviamo in una fase di transizione tra un esecutivo e l’altro”.
3649	13	Un altro dato, osserva l’epidemiologo Cesare Cislaghi, è che i positivi al virus SarsCoV2 “potrebbero essere molto più numerosi di quelli notificati ufficialmente e questo spiegherebbe perchè, nonostante la decelerazione dell’aumento dei nuovi casi, i ricoveri stiano invece crescendo”. Secondo Cislaghi, infatti, “il numero di contagiati ‘consapevoli’ perché etero od auto diagnosticati sarebbe oggi superiore di circa la metà rispetto a quello riportato dai dati della Protezione Civile e quindi una incidenza non di quaranta mila al giorno bensì di sessantamila ed una prevalenza di positivi non di cinquecentomila bensì di settecentocinquantamila”.
3649	15	E preoccupa la situazione nelle carceri dove tornano a salire i contagi. Secondo gli ultimi dati del ministero della Giustizia, i detenuti positivi sono 239 su una popolazione carceraria pari a 55.249 persone. Nessuno di loro è ricoverato in ospedale. Quanto ai numeri dell’epidemia nelle ultime 24 ore, dopo il calo fisiologico del fine settimana si registra una risalita: sono 65.925 i nuovi contagiati (ieri 15.089 ), secondo i dati del ministero della Salute. Le vittime sono 80 (ieri 51), ed il tasso di positività è del 19,8% (rispetto al 18,1% del giorno precedente). Negli ospedali, sono 224 i ricoverati in terapia intensiva (ieri 216), ovvero 8 in più, mentre i ricoverati nei reparti ordinari sono 6.259, cioè 272 in più.
365	1	I nuovi muri
365	3	Per chi non se ne fosse accorto, la débâcle dell'esercito russo sul campo di battaglia ucraino ha innescato un'escalation nelle logiche con cui il Cremlino si approccia al conflitto. Ormai in quelle stanze che si affacciano sulla Piazza Rossa si parla di guerra all'Occidente e non più di «operazione speciale», la stramba espressione con cui il lessico putiniano aveva battezzato l'invasione. Usano il termine «guerra» appliccandolo ai valori, agli stili di vita, addirittura, alla religione, perché c'è bisogno di un pericolo grande per motivare di fronte ad un'opinione pubblica disorientata una mobilitazione generale.
365	5	Ma il dato più preoccupante è la combinazione tra i referendum sui territori occupati in Ucraina (Donbass, Lugansk e Crimea) e la nuova dottrina militare di Mosca sull'uso delle armi nucleari: secondo Putin ora sono utilizzabili non solo contro le minacce esistenziali e l'integrità territoriale dello Stato russo, ma anche su temi indefiniti come la difesa dell'indipendenza e della libertà. Un meccanismo del genere sottintende che se le popolazioni delle aree occupate dell'Ucraina decideranno di essere annesse al territorio russo, lo Zar è pronto ad usare le armi nucleari per difenderle, per non cederle nuovamente a Kiev. Teorie rivedute e corrette in una logica ancora più cinica di quelle studiate da Putin nelle scuole del Kgb.
365	7	Ora è anche possibile che quello di Mosca sia il bluff della disperazione, ma è evidente che queste teorie finiscono anche per cambiare i comportamenti degli Stati e delle persone. I Paesi confinanti, infatti, se non vogliono che un domani il Cremlino rivendichi altri pezzi dell'ex impero sovietico, devono evitare assolutamente che le truppe russe vi entrino (basta pensare alle Repubbliche baltiche): debbono, quindi, presidiare, fortificare i confini, creare una nuova cortina di ferro con la Russia. La prima conseguenza di questa assurda guerra, quindi, è che siamo tornati alla logica dei muri e ad una nuova corsa al riarmo. Ma le conseguenze non sono solo militari.
365	9	Eh sì perchè l'escalation sta scuotendo le coscienze di quei sudditi dello Zar che finora erano stati indifferenti al conflitto, perché non ne aveva cambiato più di tanto la vita: la mobilitazione generale ha infatti messo in ambasce in Russia tutti quelli che rischiano di essere arruolati per combattere una guerra di cui stentano a capire i motivi. Un po' come da noi l'aumento del gas ha raffreddato la solidarietà verso l'Ucraina delle categorie più colpite. Solo che un conto è pagare una bolletta più salata, un altro è rischiare la vita. Una condizione di pericolo inaccettabile per quei giovani o quegli ambienti russi che sono stati «contaminati», per usare un'espressione cara al Cremlino, dall'Occidente. Da qui la fuga generale dal Paese che viene segnalata da media e osservatori. Forse parlare di fuga sarà un'esagerazione, ma che ci siano i primi segnali del fenomeno e che l'insofferenza stia montando sono dati incontrovertibili: tutti vogliono espatriare prima che sia eretto il muro come nella Berlino del 1961. Ecco perché cominciano a serpeggiare forme di dissenso pubblico che fino ad un mese fa in Russia erano impensabili. Se a questa situazione si aggiunge anche la stretta sui visti ai passaporti decisa da molti Paesi occidentali, è innegabile il ritorno ai muri di un tempo. Muri facili da costruire, ma difficili da abbattere come, appunto, ha insegnato Berlino.
3650	1	Crisi climatica: il debito affoga gli stati insulari
3650	3	I piccoli stati insulari spendono 18 volte più per il loro debito che per difendersi dalla crisi climatica
3650	5	I piccoli stati insulari in via di sviluppo spendono 18 volte più per ripagare il debito che per misure contro la crisi climatica. E si avvitano sempre di più in questo circolo vizioso: sono tra i paesi più vulnerabili al climate change, ma non hanno i mezzi per risollevarsi dopo ogni disastro climatico. Una situazione che riguarda 65 milioni di persone, quasi l’1% della popolazione mondiale. E che sta peggiorando sotto il peso di altre crisi concomitanti, dal Covid-19 alla spirale inflazionistica alle ripercussioni globali della guerra in Ucraina.
3650	7	Ad accendere un faro sulla situazione dei SIDS, gli Small Island Developing States, è un rapporto di Eurodad, la rete europea di oltre 50 ong che lavora sul tema del debito, del finanziamento dello sviluppo e della riduzione della povertà.
3650	9	Nel 2025, 20 dei 37 SIDS avranno una capacità di spesa governativa più bassa di quella del 2019, prima dell’arrivo del Covid-19, e sarà comunque in calo per 31 di essi. Se questo limita la capacità di rispondere alla crisi climatica, la pietra tombale sulle possibilità dei SIDS arriva dal peso del debito.
3650	11	Per l’81% di questi paesi, il livello del debito è giudicato critico secondo le valutazioni del Fmi e di ong come Debt Justice UK o Jubilee Germany. Dodici di questi paesi è in una situazione di crisi del debito conclamata o alle porte secondo tutte le valutazioni: si tratta di Belize, Dominica, Grenada, Guinea-Bissau, Haiti, Maldive, Papua Nuova Guinea, Saint Vincent e Grenadines, Samoa, São Tomé e Príncipe, Suriname e Tonga.
3650	13	Nel quinquennio 2016-2020, gli SIDS hanno ricevuto appena 1,5 miliardi di dollari in finanza climatica. Ma nello stesso periodo, 22 dei 37 paesi hanno dovuto sborsare più di 26 miliardi ai loro creditori esterni in interessi sul debito. E il debito pubblico in media è passato dal66% del Pil nel 2019 all’83% l’anno seguente. Con la prospettiva di salire fino al 70% nel 2025. Dati che limitano ancora di più lo spazio di manovra di questi paesi nel rispondere alla crisi climatica.
3651	1	Il Covid accelera in Ticino
3651	3	I casi settimanali passano da poco meno di 2'000 a 3'044, raddoppiano i pazienti: in 6 in terapia intensiva ma nessun decesso
3651	5	In Ticino si registra "un'importante accelerazione" dei contagi da coronavirus, secondo il bollettino diffuso mercoledì mattina. Negli ultimi sette giorni, 3'044 persone sono risultate positive, il 55% in più di una settimana fa. Le ospedalizzazioni raddoppiano per la terza settimana di fila, i pazienti affetti dalla malattia sono ora 161, di cui sei in terapia intensiva (erano tre all'aggiornamento precedente). Non si registrano tuttavia dei decessi.
3651	7	Mercoledì scorso l'Ufficio del medico cantonale aveva annunciato 1'960 nuovi contagi - un dato che risultava già in aumento del 78% rispetto a quello precedente - e due decessi in una settimana.
3651	9	Ora torna a sottolineare l'importanza della vaccinazione, tanto più che in questi giorni scatta la campagna di richiamo. Questo per prevenire i casi più gravi e in particolare per le persone più vulnerabili: il 75% dei ricoverati ha 65 anni o più.
3652	1	Long Covid: l’OMS chiede un’azione rapida
3652	3	L’OMS chiede ai governi di tutto il mondo di attuare un’azione rapida per affrontare la grave crisi del long Covid. Secondo l’OMS, il long Covid sta devastando la vita e i mezzi di sussistenza di decine di milioni di persone.
3652	5	L’OMS chiede un’azione rapida per affrontare il long Covid
3652	7	Mentre molti Paesi sono usciti dalla fase emergenziale della pandemia di coronavirus, l’Organizzazione mondiale della sanità (OMS) ha lanciato un appello a tutti i governi di attuare una rapida azione per affrontare la grave crisi del long Covid. Il direttore generale dell’OMS, Tedros Adhanom Ghebreyesus, ha affermato che il long Covid sta “devastando” la vita e i mezzi di sussistenza di decine di milioni di persone e sta devastando anche i sistemi sanitari e le economie.
3652	9	“Il mondo non è mai stato in una posizione migliore per porre fine alla pandemia di Covid-19, ma è anche molto chiaro che molti dei contagiati dal virus stanno ancora vivendo una sofferenza prolungata”, ha detto al The Guardian Ghebreyesus. “Con l’assenza di prove su come trattarlo al meglio, da tempo il Covid sta sconvolgendo la vita delle persone e molti affrontano attese spesso lunghe e frustranti per supporto o guida. Il gran numero di coloro che sono stati crudelmente colpiti dalla coda del long Covid sta avendo un impatto pericoloso anche sui sistemi sanitari e sulle economie ancora sconvolte dalle ondate di infezioni. L’impatto del long Covid per tutti i paesi è molto grave e necessita di un’azione immediata e sostenuta equivalente alla sua portata”, ha aggiunto.
3652	11	Il direttore dell’OMS ha poi detto che ci sono prove crescenti che il long Covid sta impedendo a un numero enorme di persone di “vivere la propria vita appieno”. “Il mondo ha già perso un numero significativo di forza lavoro a causa di malattie, decessi, stanchezza, pensionamenti non pianificati a causa di un aumento dell’invalidità a lungo termine, che non solo ha un impatto sul sistema sanitario, ma è un colpo per l’economia generale”, ha affermato.
3652	13	Le proposte dell’OMS
3652	15	Tedros ha affermato che ci sono “cinque elementi chiave” necessari per portare avanti gli sforzi nell’affrontare il long Covid. I paesi devono ascoltare i pazienti, usare la loro “conoscenza di prima mano” per modellare politiche del long Covid e raccogliere dati migliori per comprendere meglio la condizione. La condivisione delle informazioni tra i paesi deve essere migliorata per “colmare rapidamente le lacune di conoscenza” in tutto il mondo. Ha anche chiesto un “accesso equo” ai test, ai trattamenti e ai vaccini Covid per evitare in primo luogo le infezioni e quindi ridurre il rischio di long Covid, “investimenti sostenuti” nella lunga ricerca scientifica sul Covid e una pronta “assistenza multidisciplinare” per i pazienti affetti da long Covid.
3652	17	Il long Covid ha colpito milioni di persone
3652	19	L’OMS ha stimato che circa tra il 10% e il 20% dei sopravvissuti all’infezione da Covid abbiano sviluppato sintomi a medio e lungo termine. Tra questi vi sono affaticamento, affanno e disfunzione cognitiva. Una ricerca pubblicata questo mese suggerisce che ben 17 milioni di persone nella sola Europa potrebbero aver sperimentato sintomi di long Covid durante i primi due anni della pandemia. La modellazione suggerisce anche che le donne hanno il doppio delle probabilità degli uomini di sviluppare il long Covid e il rischio aumenta notevolmente tra le infezioni gravi che necessitano di ricovero. Secondo la ricerca, è probabile che una donna su tre e un uomo su cinque sviluppino il long Covid.
3653	1	Che cosa ha reso l'uragano Ian così potente?
3653	3	Nelle foto scattate dalla Stazione Spaziale Internazionale il 28 settembre, l'uragano Ian è un mostro che copre l'intera penisola della Florida. Che cosa ha permesso a quella che inizialmente era una tempesta tropicale, di guadagnare una potenza così distruttiva? La risposta va cercata in mare.
3653	5	In base a nuove rilevazioni della NASA riportate dal New York Times, le acque eccezionalmente calde del Golfo del Messico hanno alimentato il sistema temporalesco trasformandolo in una delle più violente tempeste cadute sugli Stati Uniti negli ultimi 10 anni.
3653	7	energia dal mare. Di norma i cicloni tropicali (chiamati uragani negli USA e nei Caraibi) perdono potenza dopo aver scaricato venti e piogge sulla terraferma, perché si allontanano dall'umidità e dall'energia termica che risale dai mari, loro principale "motore". Così ha fatto anche Ian, dopo aver seminato devastazione nel sudovest della Florida, rovesciando case e barche, sommergendo con mareggiate interi insediamenti costieri e lasciando senza corrente almeno 2,2 milioni di persone.
3653	9	Mentre si spostava verso l'interno della Florida, Ian ha perso energia ed è stato declassato a tempesta tropicale - per la misurazione dell'intensità di questi fenomeni esiste una scala apposita, vedi - ma quando ha attraversato di nuovo l'Atlantico per dirigersi verso la Carolina del Sud ne ha guadagnata di nuova.
3653	11	Lo scenario ideale. Ian ha quindi avuto modo di "ricaricarsi" più volte sul mare lungo il suo percorso. Settembre rappresenta già il culmine della stagione degli uragani nel Golfo del Messico, perché in questo momento dell'anno le acque marine superficiali sono particolarmente calde, e negli ultimi tre anni il fenomeno climatico de La Niña ha creato condizioni favorevoli per la formazione di uragani nel Nord Atlantico. Inoltre, quest'anno, le temperature oceaniche nelle acque antistanti la Florida erano maggiori di 2-3 gradi Farenheit (pochi centesimi di grado Celsius) rispetto alla media stagionale. Non è poco: per far innalzare anche minimamente le temperature oceaniche occorre che i mari assorbano ingenti quantità di calore.
3653	13	Più intensi, veloci, piovosi. Gli oceani assorbono più del 90% del calore in eccesso prodotto dalle attività umane. Per questo motivo, anche se i cambiamenti climatici non hanno necessariamente aumentato il numero degli uragani, li hanno però resi più intensi, perché forniscono loro tutta l'energia in eccesso di cui hanno bisogno. Non a caso il numero di tempeste distruttive (quelle di categoria 4 e 5) è aumentato dagli anni '80 ad oggi.
3653	15	La crisi climatica favorisce anche un altro fenomeno, quello della rapida intensificazione delle tempeste tropicali, ossia la capacità dei venti che le sostengono, di aumentare velocità almeno di 55 km orari nell'arco di 24 ore. È accaduto con Ian ma era successo anche, 5 anni fa, con l'uragano Harvey, passato dalla categoria 1 alla 4 in una notte.
3653	17	Non è tutto. I cambiamenti climatici rendono gli uragani anche più gonfi di pioggia. Per ogni grado di riscaldamento in più, l'atmosfera trattiene circa il 7% in più di vapore acqueo che viene liberato sotto forma di precipitazioni. Questo, in un panorama già minacciato dall'aumento del livello dei mari e dal fenomeno della subsidenza (cioè il progressivo sprofondamento) delle coste.
3654	1	Clima: settembre 2022 il quarto più caldo mai rilevato nel mondo
3654	3	Bollettino mensile Copernicus: temperature eccezionali in Groenlandia
3654	5	Milano, 6 ott. (askanews) – Il mese di settembre 2022 “è stato complessivamente il quarto più caldo mai rilevato” a livello mondiale, con la temperatura media globale risultata “superiore di quasi 0.3°C rispetto alla media registrata nel periodo compreso tra il 1991 e il 2020”. E’ quanto emerge dall’ultimo bollettino mensile messo a punto dal Servizio per il Cambiamento Climatico di Copernicus (Copernicus Climate Change Service, C3S), implementato dal Centro Europeo per le Previsioni Meteorologiche a Medio Termine per conto della Commissione europea.
3654	7	In Europa, rileva Copernicus, la temperatura media a settembre è stata inferiore di circa 0.4°C rispetto alla temperatura media registrata nel periodo compreso tra il 1991 e il 2020. Situazione diversa in Groenlandia, dove si sono registrate temperature eccezionali, che in alcune località hanno superato di oltre 8 gradi la media mensile, risultando le temperature più calde mai rilevate per il mese di settembre.
3654	9	Quanto all’estensione del ghiaccio marino antartico, nel mese di settembre è risultato per circa il 3% al di sotto della media, anche se ci sono state due aree degne di nota nel settore siberiano, dove il ghiaccio marino è risultato superiore alla media.
3654	11	In Europa, rileva Copernicus, la temperatura media a settembre è stata inferiore di circa 0.4°C rispetto alla temperatura media registrata nel periodo compreso tra il 1991 e il 2020. Situazione diversa in Groenlandia, dove si sono registrate temperature eccezionali, che in alcune località hanno superato di oltre 8 gradi la media mensile, risultando le temperature più calde mai rilevate per il mese di settembre.
3654	13	Quanto all’estensione del ghiaccio marino antartico, nel mese di settembre è risultato per circa il 3% al di sotto della media, anche se ci sono state due aree degne di nota nel settore siberiano, dove il ghiaccio marino è risultato superiore alla media.
3655	1	Ucraina: rien ne va plus — L'Indro
3655	3	Non so fino a che punto vi sia ancora percezione della realtà nei ‘dirigenti’ del nostro disgraziato mondo. L’impressione agghiacciante è che ormai ognuno guardi solo sé stesso, i propri piedi.
3655	5	Letteralmente, fino al punto di spararcisi … sui piedi.
3655	7	Non scherzo, è accaduto ieri ai supermissili extra, stra-stra, USA-coreani mandati ad inquinare l’ambiente in risposta ad un altro missile, meno extra, ma … che ha funzionato secondo previsioni, della Corea del Nord, quella del ‘pazzo Kim’ insomma. Uno di quei extra stra-stra, gli è ricaduto tra i piedi, in Corea. Per fortuna (la fortuna … per fortuna spesso aiuta gli imbecilli) il missile sparato per fare vedere che anche loro ne hanno, è ricaduto poco più avanti, fortunatamente (si fa per dire) su una base militare. Avete presente i cartoni animati di Bugs Bunny o del gatto Silvestro?! Non si sa (non lo diranno mai) se e quante vittime ha fatto, ma non importa à la guerre comme à la guerre! E poi, se il missile casca sui piedi a Vladimir Putin se ne parla su tutta la stampa, si fanno i cartoni animati e i film, ma se cade a zio Sam va tutto bene!
3655	9	Vorrei sottolineare ancora una volta. Kim Jong-un, lancia un missile, sia per provarlo (è il più grosso di sempre per la Corea del Nord), sia per fare vedere che li ha anche lui. Può essere vista, anzi, è chiaramente, anche una minaccia. Ma perché quando le prove le fanno gli USA, la Gran Bretagna, l’Italia, ecc…, sono prove, quando le fa Kim Jong-un sono minacce?
3655	11	Lo ammetto, io sono un giurista senza fantasia. E quindi per me le cose sono quello che sono. Kim lancia il suo missile, e buona notte, non fa male a nessuno, ha solo inquinato un po’ aria e mare, non so se abbia avvertito il Giappone (secondo me sì, ma non lo so), ma comunque gli è ‘solo’ passato sopra. Se proprio non ha nulla di meglio da fare l’Imperatore del Giappone scrive una lettera di male parole a Kim, no? Gli USA e la Francia hanno disintegrato letteralmente varie isole per provarci le loro bombe atomiche e gli unici a protestare sono stati un gruppetto di ‘verdi’.
3655	13	Sui nostri cieli passa di tutto e noi non diciamo niente, anzi, sorridiamo compiaciuti … a proposito, quella soldata statunitense che ha ammazzato persone in monopattino perché ubriaca, che fine ha fatto, è già a prendere il sole in California?
3655	15	Il senso del tutto dovrebbe essere che Kim ha voluto mostrare che può colpire anche il Giappone, e che gli USA ecc… mostrano che anche loro possono, cosa che sappiamo già perfettamente.
3655	17	Si mostrano i muscoli, illudendosi, credo, che qualcuno faccia come le scimmie e, terrorizzato, mostri il c … !
3655	19	Dall’altra parte, la guerra sempre più platealmente statunitense (con gli europei a scodinzolare stupidamente) contro la Russia, si sta sbilanciando. Non credo che sarà così a lungo, i russi reagiranno e saranno dolori e morti ancora, mentre ormai gli ucraini combattono con le armi statunitensi e britanniche (e purtroppo europee) guidati da ufficiali statunitensi, organizzati dallo spionaggio statunitense, diretti dalle centrali di controllo satellitare statunitense, eccetera. E questo è un altro punto saliente del tema.
3655	21	La guerra in corso in Ucraina è una guerra del tutto scompensata, perché contro la Russia si è schierato mezzo mondo, facendo finta di essere neutrale, il che non è. Fornire armi ad uno dei contendenti in una guerra, equivale ad essere parte nella guerra. Non lo dico io, ma il diritto internazionale.
3655	23	E anche qui, sembra che si giochi a chi la manda più lontano, come si faceva da ragazzini. Solo che a furia di rilanciare, come molte persone sensate avevano avvertito, si arriva ad un punto in cui non c’è più rilancio possibile. E allora, nel West si faceva semplicemente così: alla richiesta di ‘vedere’, quello che aveva rilanciato e non aveva il punto tirava fuori la pistola, o la tirava fuori l’altro. Uno dei due comunque ‘perdeva’.
3655	25	La dichiarazione dell’altro giorno di quella persona inesistente che è Jens Stoltenberg, che parla su indicazione degli USA, e solo degli USA, rendiamocene conto, noi nella NATO contiamo anche meno di Stoltenberg, le sue dichiarazioni che «pongono linee rosse», come dicono i giornali, sono come l’ultimo rilancio in questa partita a poker tra persone molto poco per bene.
3655	27	La Russia ha fatto intendere, o lascia che si intenda, che in caso di pericolo estremo dal suo punto di vista è pronta ad usare armi atomiche, specie dopo avere appena subito un attacco, di evidente provenienza «occidentale», non prendiamoci in giro, alle condotte che portano il gas … in Europa: cioè quelle grazie alle quali può maggiormente trattare! Se poi, fosse stata l’Europa a farlo, avrebbe agito come quel ben noto marito …
3655	29	In risposta, Stoltenberg rilancia minacce oscure, ma evidentemente riferite ad armi atomiche, e per bruciarsi i ponti alle spalle (e forse per predisporre la possibilità di una reazione violenta) «avverte» che danni alle condotte sottomarine «europee» non rimarrebbero senza risposta.
3655	31	Se mi è permesso un paragone irriverente: è come se il rapinatore di una banca minacciasse il direttore, per fargli aprire la cassaforte, di ammazzare la moglie. Irriverente perché ancora non è stato accertato chi abbia posto quelle mine, o meglio, nell’interesse di chi siano state poste.
3655	33	Ma sorvoliamo sulle colpe e le responsabilità, tanto sappiamo benissimo che se ne saprà qualcosa non prima di 50 anni, nemmeno i nostri figli. Sorvoliamo, ma diciamoci francamente che ora siamo al limite. Chiunque bluffi, chiunque, non ha più termini di bluff.
3655	35	Cioè, è il momento di trattare. Sull’unica base certa sulla quale una trattativa è possibile, senza fare perdere la faccia a nessuno, anche se non resusciterà i morti.
3655	37	Volodymyr Zelenski non vuole la trattativa perché spera davvero di poter cacciare i russi oltre confine, e pertanto ricatta gli stessi USA, per indurli a dare altre armi, per non apparire la causa della eventuale sconfitta degli ucraini. Zelenski, diciamocelo tra di noi, è diventato un elemento di pressione continua e di ricatto. Possibile che l’Europa intera, la Gran Bretagna, gli USA possano lasciarsi ricattare da Zelenski? A me pare assurdo. Ma è anche chiaro che uno stop a Zelenski si può dare solo aprendo una trattativa sul merito giuridico dei problemi. Sul quale, mi darete atto, ho scritto più volte e quindi qui non ci torno, anche se, essendo meno noto e meno bravo del professor Alessandro Orsini, temo di meno di essere aggredito come filo-Putin. E quindi rinvio alle considerazioni già fatte in precedenza.
3655	39	È certo però, che ora siamo al punto più alto di una tensione, che, ecco perché ho parlato di Kim, c’è il rischio concreto che nessuno possa fermare il conflitto, almeno quello ucraino, a parte l’ipotesi non impossibile del mancato controllo su qualcosa che scateni l’inferno. Certo: l’inferno riguarderebbe l’Ucraina, parte della Russia e l’Europa; per gli USA non vi sarebbero conseguenze significative. E anche ciò entra nel gioco, anche queste sono questioni alle quali prestare attenzione, per capire fino a che punto le carte in tavola siano quelle sul tavolo e non qualcuna in qualche manica!
3656	1	Boom del partito della birra alle elezioni austriache: è la terza forza politica
3656	3	Austria, exploit del partito della birra alle elezioni: è la terza forza politica del paese con l’ 8,4% dei consensi.
3656	5	La scorsa settimana, abbiamo parlato di questo originale schieramento politico candidato alle elezioni austriache che si sono svolte domenica: un movimento fondato nel 2015 che all’inizio si occupava solo di satira ma che, dopo poco tempo, ha deciso di entrare in politica.
3656	7	Secondo i sondaggi preelettorali, avrebbe dovuto raccogliere il 5% dei consensi, ma il risultato emerso dallo spoglio delle schede è andato ben oltre ogni più rosea aspettativa degli stessi militanti: il partito della birra ha infatti ottenuto l’ 8,4% dei voti che gli consentirà di essere la terza forza del nuovo Parlamento.
3656	9	Analizzando il voto, ancor più sorprendente il traguardo ottenuto nella capitale Vienna, dove alle elezioni comunali del 2020 il movimento era già riuscito a fare eleggere undici propri rappresentanti all’interno del consiglio cittadino: qui infatti ha superato il 10% piazzandosi al secondo posto delle preferenze alle spalle del solo esponente dei Verdi Alexander Van Der Bellen che, come ampiamente previsto, ha stravinto le elezioni con il 56,2% dei voti (l’ultradestra del Fpoe, seconda, si è fermata al 17,9%).
3656	11	Questo sorprendente risultato è stato reso possibile dal grande consenso ottenuto fra gli elettori più giovani, specie gli under 30: merito dell’ imponente campagna social realizzata dal partito mediante una serie di video non solo istituzionali, ma anche ironici: un ritorno alle origini del movimento che ha evidentemente centrato l’obiettivo.
3656	13	Il leader del partito è Marco Pogo, nome d’arte di Dominik Wlazny, di professione cabarettista, e il “Movimento Birrocratico” (questa la definizione ufficiale), che annovera più di mille tesserati, punta ad instaurare nel paese una “birrocrazia”: si tratterebbe di una forma di governo finalizzata ad accrescere ulteriormente il valore della plurisecolare cultura brassicola nazionale, facendola diventare una vera e propria istituzione.
3656	15	Tra i punti più importanti del programma di governo, vi sono la creazione di una fontana di birra nel centro storico di Vienna, l’abolizione della tassa sulla bevanda per bar e ristoranti e la fornitura mensile di un barile di bionda a tutte le famiglie austriache a spese dello Stato.
3656	17	Fra le proposte del partito troviamo anche quella di un sostegno speciale pensato per le “persone con meno talento nel bere”, ovvero un vero e proprio programma formativo, a spese dello Stato, dedicato, in modo particolare ma non solo, a tutti coloro che muovono i primi passi nello sconfinato panorama brassicolo mondiale affinché compiano sempre le migliori scelte.
3656	19	Nel programma viene infatti tollerato il consumo di qualunque birra, ma vige il divieto assoluto per le Radler (un mix fra birra e limonata con un grado alcolico massimo del 3%), che viene indicata come “il male più assoluto” (n.d.r.: definizione sicuramente forte, ma l’idea di fondo, ovvero che non si possa definire un vero e proprio stile brassicolo, è certamente condivisibile) per la quale sarebbe messa in atto una tassazione addirittura del 50%!
3656	21	Oltre alle proposte legate alla birra, nel progetto politico sono presenti altri punti legati anche ad una forma di protesta contro la classe dirigente per la quale si vorrebbero effettuare dei test attitudinali obbligatori. Previsto poi l’implemento degli aiuti di Stato per la salvaguardia della scena culturale, messa in ginocchio dalla pandemia e in lenta ripresa, e una serie d’iniziative finalizzate a riportare gli elettori alle urne per “restituire alla politica austriaca la serietà che merita”.
3656	23	Non avendo vinto le elezioni, ovviamente, questi progetti non potranno essere realizzati, ma senza dubbio il partito della birra ha fatto registrare un dato davvero incredibile che dimostra come ovunque, sempre di più, si stiano affermando forze politiche del tutto estranee a schemi e canoni dei partiti tradizionali: in questo caso si tratta di un partito nato da un movimento satirico, motivo per il quale non è difficile scorgere una qualche analogia con quanto fatto ai tempi da Beppe Grillo, notoriamente un ex comico, in Italia.
3657	1	Ultimi botti elettorali: forse ci pigliano per scemi
3657	3	Quale razionalità attribuire ai botti di questa fine-campagna, se non associarli a riti carnevaleschi ma infinitamente meno allegri?
3657	5	La campagna elettorale più pazza del mondo volge al termine, fra botti (fuochi artificiali) d’ogni tipo. Se un esploratore marziano assistesse alla scena, non crederebbe ai suoi (dodici) occhi e alle sue (trentadue) orecchie: specie se si fosse informato prima sulla specie umana, e sapesse che, per lunga quanto dubbia tradizione, l’uomo s’è autoproclamato animale razionale. Quale razionalità attribuire, infatti, ai botti di questa fine-campagna, se non associarli a riti carnevaleschi ma infinitamente meno allegri, anzi macchiati da una cupezza e una rabbia da sfiorare la disperazione?
3657	7	Prendiamo solo le ultime dichiarazioni. Ma chi gliel’avrà fatto fare all’onorevole Mollicone, responsabile cultura di Fratelli d’Italia, e già questa è una notizia, di dichiarare a intervistatori sanmarinesi allibiti che in Italia già oggi – voglio dire, prim’ancora che governino loro – «le coppie omosessuali non sono legali»? No? E le unioni civili, allora? Ma forse l’on. Mollicone non ha fatto uno scivolone: si è solo portato avanti con il lavoro. Forse voleva suggerire di non prendere alla lettera la sua capa Giorgia quando ripete che il loro governo non toccherà i diritti civili. Macché, li toccheranno eccome, qualcuno di loro già sogna la “polizia morale” iraniana.
3657	9	E che dire dell’accanimento di “Giuseppi” Conte contro Draghi? «Ditemi un solo provvedimento per il quale il suo governo passerà alla storia», ha scandito l’Avvocato del Popolo. Forse l’abbassamento delle tasse e gli aiuti a famiglie e imprese che proprio lui, l’Avvocato, ha impedito al governo Draghi di approvare, facendolo saltare? E poi: «Draghi è l’unico leader occidentale che non ha condannato le minacce di Putin, è un desaparecido». Sarà mica perché Draghi le aveva condannate prima, senza aspettare le sconfitte in Ucraina, come ha fatto lui? Io me lo ricordo un provvedimento per cui i governi Conte passeranno alla storia: non il reddito di cittadinanza, ma i decreti sicurezza, roba da guinness dei primati dell’incostituzionalità.
3657	11	E Berlusconi, che nel tentativo di difendere il vecchio amico Putin ha farfugliato che, poveretto, ha dovuto intervenire in Ucraina per metterci un governo «perbene»? Se voleva rassicurare l’Europa – il ruolo che s’è auto-assunto nel futuro governo di destra – forse era meglio stare zitti. Così come Salvini, sconvolto dall’idea che Giorgia non gli voglia ridare il Ministero degli Interni, dove lo conoscono solo per i social, forse poteva trattenersi dall’attaccare Ursula von der Leyen: certo, se l’Italia imboccherà la strada di Polonia e Ungheria, rischia le stesse sanzioni, ha fatto bene ad avvertirci. Soprattutto, Salvini poteva astenersi dal ripetere dieci volte che l’unico nostro problema sono le bollette. Come se l’Europa non ci avesse promesso 220 miliardi di aiuti, metà dei quali a fondo perduto, invece di ricordarci che dobbiamo ancora pagare i debiti fatti da Craxi, Andreotti e Forlani in poi.
3657	13	Insomma, Dio acceca chi vuole perdere: questa potrebbe essere la spiegazione. Ma forse, più laicamente – laicamente si può dire, non è ancora reato – si potrebbero addurre altre spiegazioni, che al marziano non basteranno, ma a noi umani sì. Una è la straordinaria impreparazione della nostra classe politica, specie di destra: la sola idea che molti dei personaggi qui menzionati vadano a trattare con l’Europa o gli Usa mette i brividi. L’altra è, più semplicemente, che ci prendano per scemi. La stessa idea di quanti non andranno a votare: credendosi, chissà perché, più furbi di noi.
3658	1	Il 'piano per la pace in Ucraina' di Elon Musk sembra scritto da Orsini
3658	3	Il CEO di SpaceX e Tesla, Elon Musk, non perde occasione per far parlare di sé: negli ultimi mesi abbiamo avuto diversi esempi delle sue manie di protagonismo, dalla spettacolarizzazione della bagarre per l’acquisizione di Twitter – operazione che, poi, è finita nel dimenticatoio – alle battaglie non richieste per la “libertà di espressione”. Nulla di strano: la tendenza muskiana a rincorrere a una specie di superomismo posticcio ha fatto breccia in più di un’occasione: ad esempio, qualche anno fa stava progettando di costruire un mecha (per i non addetti ai lavori: uno di quei robottoni che infestano la cultura pop giapponese, tipo Mazinga) e tutti abbiamo ben fissato nella memoria il suo celebre litigio con Bezos per la colonizzazione della Luna.
3658	5	Ieri, però, Musk ha alzato il tiro, scegliendo di esporsi sul tema principe dell’attualità, ossia la guerra d’invasione russa in Ucraina. Lo ha fatto, ça va sans dire, via Twitter, lanciando un sondaggio per chiedere ai suoi follower se fossero d’accordo o meno con le clausole di un non meglio precisato “piano di pace” predisposto da lui stesso, che dal suo punto di vista dovrebbe condurre alla risoluzione delle ostilità.
3658	7	Ukraine-Russia Peace:
3658	9	– Redo elections of annexed regions under UN supervision. Russia leaves if that is will of the people.
3658	11	– Crimea formally part of Russia, as it has been since 1783 (until Khrushchev’s mistake).
3658	13	– Water supply to Crimea assured.
3658	15	– Ukraine remains neutral.
3658	17	— Elon Musk (@elonmusk) October 3, 2022
3658	19	Il piano di Musk si articola in quattro punti: nel primo, l’imprenditore di origine sudafricana propone di tenere di nuovo i referendum farsa con cui, la scorsa settimana, la Russia ha deciso arbitrariamente di annettere quattro regioni ucraine, ossia Luhansk e Donetsk (che la Russia già considerava indipendenti) e le zone occupate di Zaporizhzhia e Kherson. Nella visione di Musk, il voto andrebbe ripetuto sotto le egida delle Nazioni Unite, che dovrebbero porsi come organo super partes volto a vagliare la corretta esecuzione dei referendum. Nel secondo (il più discusso in assoluto), il cofondatore di Neuralink appoggia esplicitamente una delle storiche rivendicazioni di Putin, ossia la cessione definitiva della Crimea alla Russia. Per argomentare la propria tesi, Musk fa presente come la Crimea abbia fatto parte del territorio russo «dal 1783»; tuttavia, come è stato sottolineato a più riprese, si tratta di una versione manipolata dal filtro della propaganda del Cremlino che non considera sviluppi diplomatici importantissimi, come ad esempio il Memorandum di Budapest del 1994 con cui la Russia, al tempo governata da Boris Nikolaevič El’cin, riconobbe l’integrità territoriale dell’Ucraina entro i suoi confini dell’epoca, che comprendevano anche la Crimea. Il terzo punto prevede che il governo ucraino acconsenta alla fornitura di acqua alla Crimea russa, mentre il quarto sostiene che l’Ucraina dovrebbe rimanere «neutrale». Non è chiaro come debba essere intesa questa “neutralità”: c’è chi sostiene che, anche in questo caso, Musk abbia deciso di allinearsi alle ragioni di Putin, suggerendo che il governo di Zelensky dovrebbe abbandonare ogni proposito di ingresso nella NATO e nell’Unione Europea (peraltro, la volontà ucraina di fare ingresso nell’Alleanza Atlantica è stata utilizzata dal Cremlino come base ideologica per giustificare l’aggressione dell’ex repubblica sovietica).
3658	21	Ovviamente, il tweet di Musk non è passato inosservato e ha suscitato la reazione immediata di diversi esponenti politici: ad esempio, l’ambasciatore ucraino in Germania, Andrij Melnyk, ha risposto al CEO di Tesla in un modo che lascia poco spazio all’immaginazione: «Ecco la mia risposta diplomatica: fanculo», mentre il presidente lituano Gitanas Nauseda ha twittato: «Caro Elon Musk, se qualcuno cerca di rubare le ruote di una Tesla, questo non lo rende il legittimo proprietario delle ruote».
3658	23	L’impressione è che il miliardario più egoriferito al mondo abbia perso l’ennesima occasione per tacere.
3659	1	Già sentir parlare di comportamenti virtuosi fa venir voglia di diventare debosciati come una rockstar; se poi a propinarteli è lo stato, ti piglia l'impulso di trasformarti in un sovversivo seriale, almeno se sei un liberale e non un trinariciuto comunista; ma quando i comportamenti virtuosi si rivelano demenziali, beh, a quel punto ti sale direttamente il sangue che ribolle al cervello. Stanti le smanie totalitarie del dittatore post sovietico, ma sempre un po' sovietico, Vladimir Putin, ma, prima ancora, stante la delirante energetica gretina di stampo (n)eurounionista, siamo alla proverbiale canna del gas: come ne usciamo? Coi comportamenti virtuosi, per l'appunto. Tutta una corsa nel baratro della decrescita felice, questa trovata vergognosa del sociologo a 5 stelle De Masi, che poi la copiò di mala pianta dal moralismo comunista d'antan. A proposito di ebollizione, il fisico (per diretta ammissione) marxista Giorgio Parisi invita a cucinare la pasta senza gas (gli hanno dato il Nobel, non per niente); i luminari di servizio spingono sul freddo che fa dimagrire e conserva: le salme, conserva; una rivistina sempre più della nicchia, e ho detto nicchia, della sinistra radical scioc invita a fare a meno delle abluzioni, che sarebbero un vizio recente, uno spreco da occidentali mollicci (poi dicono che questi sotto sotto non vagheggiano sempre un immaginario siberiano), e a traspirare senza imbarazzi: con ciò ribadendo che, a sinistra, una certa trasandatezza anche olfattiva è pars costituens dell'iconografia ufficiale dai centri sociali alle raffinatezze di Capalbio.
3659	3	Ora, siamo seri: dopo che lo Zar annoda i tubi, ci mancano chi dice 9, chi 15 miliardi di metri cubi: davvero si pensa di vincere la guerra con la pasta scotta e dormendo in pigiama cappottone e colbacco, stile soviet? Sarebbero questi i comportamenti virtuosi? Poi si fa sempre una gran confusione, il furore ideologico travolge ogni barlume logico: chi fa a gara per abbassare i termostati fino a 2 gradi, così da non distinguere più la temperatura esterna da quella domestica (ma ministeri e uffici pubblici si adegueranno mai?), chi invita drammaticamente a fare a meno dello stand-by della televisione, quella lucina rossa che chissà quanto diavolo consumerà; da una parte leggi la virtù di staccare la spina alla lavatrice quando è spenta, il che ha molto del reparto di igiene mentale, dall'altra ti invitano a recarti all'antico lavatoio dove strofinare i panni sulla pietra come in alto Medioevo, da lì dritti all'Ospitale, dove ti metteranno una mascherina di paglia per prevenire lo morbo mortale della pulmonite acutissima et insidiosa.
3659	5	Non sono comportamenti virtuosi, sono il trionfo del gretinismo sventato. Credevamo di avere raggiunto il fondo coi virologi da copertina, abbiamo cominciato a scavare coi climatologi e gli energiologi da luna-park. C'è una società italiana di medicina ambientale che ha trovato la soluzione per mettere Putin a culo per terra: lasciare l'ora legale tutto l'anno, trovata che ha riscosso il plauso di Sala, il sindaco meneghino in calze arcobaleno, e del Pd tutto. Benissimo, non saremo noi meteoropatici ad opporci, anzi ci piace qui citare il grandissimo Luca Goldoni che già negli anni '90 proponeva qualcosa di simile: «Quando finisce l'ora legale è un trauma, una mattina che non finisce più, un minipomeriggio che sprofonda subito nel buio, io la terrei tutto l'anno e d'inverno aggiungerei altre due o tre ore». Viva Luca Goldoni e le sue intuizioni, senonché ci hanno scassato fino a ieri con l'incredibile bufala, non rilevata dai factchecker che sono i cani da riporto dei giornalisti affermati, secondo cui l'ora legale causava, non si sa come, infarti, depressioni, istinti killer; adesso scomodano «il ritmo circadiano» per dire che sarebbe bene mantenerla a vita: i comportamenti saranno virtuosi, e pure scientifici, o più esattamente esoterici, ma lo stato (con l'informazione che controlla) è imbecille.
366	1	Quarta Repubblica, Sansonetti rivela: "In America Zelensky non piace più"
366	3	Piero Sansonetti non ha esitazioni: quello che dice a Quarta Repubblica scuote e non poco lo studio. Nella guerra sanguinosa che si sta combattendo in Ucraina stanno per cambiare parecchie cose. A quanto pare gli equilibri tra Stati Uniti e Ucraina sono stati colpiti da uno smottamento che potrebbe avere conseguenze dirette su Zelensky. Il presidente ucraino al momento non accetta scenari che possano prevedere negoziati di pace e accordi con Mosca.
366	5	E il muro contro muro tra la Russia e l'Ucraina sta portando a una escalation senza precedenti. Il ponte saltato in aria in Crimea e la rappresaglia russa con la pioggia di fuoco su tutta l'Ucraina ha portato la guerra a un livello di scontro infernale.
366	7	E Sansonetti spiega bene cosa sta accadendo soprattutto dietro le quinte della Casa Bianca: "È difficile diventare pacifista a 55 anni, Conte non l'ho visto in piazza spezzo con i pacifisti, c'è un fatto reale è che negli Stati Uniti Zelensky non piace più moltissimo". Parole che alzano il velo sui rapporti tra Kiev e Washington. Biden esita ancora a inviare i lancia-missili con una gittata da 300km in grado di colpire anche le basi russe. Una esitazione che spiega la ritrosia della Casa Bianca a far esplodere definitivamente il conflitto su vasta scala. E Zelensky ora si trova davanti a un bivio: proseguire nella controffensiva per liberare l'Ucraina esponendo il Paese a ritorsioni micidiali da parte di Mosca o sedersi a un tavolo e trattare ponendo fine a una guerra che dura da troppo tempo.
3660	1	La guerra. Guerra chi? Senza il Var non c'è più
3660	3	Allora. Sembrerebbe che gli ucraini contrattacchino, i russi scappino, abbandonino tutto, sembrerebbe che a Mosca ci siano persino critiche e…. Sembrerebbe che pero’ non importi a nesuno. . Usti…
3660	5	Per mesi erano tutti esperti. Si seguiva tutto. Persino gli speciali Mentana. Milioni di espertoni geopolitici che ne sapevano piu’ di Fabbri o sapevano cosa pensava Putin piu’ di Orsini. E capivano di strategie belliche che neanche l’ ammiraglio nelson avrebbe potuto.
3660	7	Poi pero’ Putin ha esagerato. Troppo lunga sta guerra. Ma dico io. Ma si puo’? Mesi e mesi senza sapere il finale. Manco per l’ultima stagione del trono di spade hanno atteso tanto.. Che palle sto conflitto. Tanto vanno avanti anni. Cambiamo canale, dai. Magari vediamo come va tra due mesi. Che ne dici? Guarda cosa danno sul 14 stasera. Click.
3660	9	E cosi’ arriva l’estate. Aperitivi e seratone. Tanti bei selfie abbronzati e tramonti photoshoppati. Mentre in Ucraina si bombardavano, e si uccidevano. Ogni giorno. Ma a noi non interessava piu’. Per lo piu’.
3660	11	Piu’ interessante ricordare le ricorrenze.
3660	13	E allora speciali su John Lennon, lady Diana, la missione Apollo, le stragi, Freddy Mercury, le twin towers e anche la giornata mondiale del gatto e quella della porchetta di Ariccia. Ci lascia Piero Angela, spiace. Saremo tutti meno intelligenti, come se prima ci fossero 60 milioni di scienziati .
3660	15	Si ogni anno e ogni volta e’ cosi’ bello farci un post sulle ricorrrenze e magari copiare la frase di due anni fa che mi aveva dato il Like persino la zia Eurice quella volta.
3660	17	Poi muore la regina. Tutti a leggere wikipedia.
3660	19	I piu’fortunati avevano guardato la serie tv The Crown. Mannaggia, loro sanno di piu’. Lo sapevo io che guardare Godzilla non serviva.
3660	21	Adesso pare che la guerra stia cambiando verso. Una cosa grossa. Ma pare non interessare a nessuno. Ma davvero davvero?
3660	23	Ma per dio. Sino a ieri eravate tutti terrorizzati dal gas che poteva mancare. Stavate comprando pellets pagandolo come fosse uranio. Ho visto i vostri post indignati.. Si li ho visti. E ci ho fatto pure screenshot. Gnegnegne
3660	25	Deficit da attenzione acuta. Qui sono cosi’.
3660	27	Cambiano pastore spesso. Renzi, Giggino, Salvino, Giorgina. Non hanno pazienza e si stancano subito. Figurati se seguono guerre lente come un bradipo.
3660	29	Ecco. Non per dire ma se tutto fosse vero, se Putin crolla, il gas si abbassa. E sta avvenendo da qualche giorno. Non vi interessa piu’? Sarebbe una notiziona….
3660	31	Come? Frega nulla? Tanto ci deve pensare chi vince le elezioni. Adesso e’ tornato il calcio. E poi io tifavo Putin, forse. Non ricordo.
3660	33	Han rotto persino sti politici. Troppo lunga questa
3660	35	Come? Se poi invece non lo fanno?
3660	37	Chiederemo nuove elezioni. Ovvio. Non ci fanno mai votare, per dio. Fateci votare.
3660	39	E insulteremo indignati nonno Matty, di nuovo, un classico. Dovrei aver tenuto da parte dei meme perfetti.
3660	41	E poi perche’ non rimettono quello bravo? Si quello col sopracciglio bionico. Si Mario, torna lui, lo ha detto ammiocuggino.
3660	43	Ah e’ tornato il pallone adesso. Evviva. E pure il Var.
3660	45	Vediamo piu’ degli arbitri noi. A noi non sfugge nullla. Ma perche’non mettono il Var pure in Ucraina? Come possiamo commentare sta guerra senza il Var? Senza non ha senso. E poi la guerra non esiste, se non c’e’ la maratona Mentana vuol dire che la guerra non c’e’ piu’.
3660	47	L’ha detto amiocugggino.
3661	1	La Greta Thunberg che non piace ai No Tutto d’Italia. Infatti su di lei stavolta “assordante silenzio” verde
3661	3	Greta Thunberg, stavolta non piace ai No Tutto d'Italia. Perché infrange il tabù fondativo e fondamentale del No Tutto. Dice Greta che qui e oggi da qualche parte l'energia deve arrivare e meglio dal nucleare che dal carbone.
3661	5	Greta Thunberg, stavolta non piace. Non piace all’intero mondo dei No Tutto in Italia. Impegnatissimi a fermare rigassificatori, termovalorizzatori, trivelle in mare e in terra, impianti fotovoltaici, navi, piattaforme e tubi…i No Tutto si devono essere sentiti pugnalati alla schiena. Ma come, la santa mandata i missione dal cielo a salvare il pianeta, la Giovanna d’Arco dell’habitat sostenibile mandata a sbattere in faccia ai potenti del mondo la loro insostenibile inazione, la Che Guevara e insieme Gandhi dell’ecologia dice che meglio un nucleare oggi che un carbone domani? Greta e nucleare parole pronunciate insieme: sacrilegio, profanazione, tradimento, bestemmia, blasfemia! Sulla Greta stavolta meglio, molto meglio praticare quello che gli ambientalisti senza se e senza ma chiamano spesso con disdegno “assordante silenzio”. E infatti non una parola, non una piega e neanche troppe righe di giornale o secondo di telegiornale. Stavolta il silenzio è verde. Non una censura no, ma orecchie da mercante sì e anche un po’ parecchio mettere a tacere.
3661	7	Il tabù del Né Questo Né Quello
3661	9	Una Greta da tacere, da tacere perché ha violato il tabù fondante e fondativo e fondamentale dei No Tutto d’Italia. Esistono per il No Tutto, è la loro ragione di vita, vita politica e vita di gruppo e territorio. E’ la loro fede e rivelazione e missione e avvento il No Tutto. Mica solo i Bonelli e i Conte (quando è all’opposizione). Sul No Tutto un bel po’ di politica ci campa, ma il No Tutto è una forma dell’anima, una disposizione della mente, una categoria dello spirito, una religione neanche tanto laica. Ed ora Greta Thunberg (tu quoque…) viene a dire che la Terra è rotonda. Viene a dire che l’energia per fare andare avanti l’umanità, qui e oggi, da qualche parte deve venire.
3661	11	Se non dal petrolio, non dal gas, non dal carbone, non dal nucleare, non dai pozzi, non dai giacimenti, non dalle dighe, non dalle centrali, non dalle foreste di pale eoliche, non dalle distese di pannelli fotovoltaici…allora l’energia non viene, non c’è. I sacerdoti del no nukes impallidiscono, Greta ha detto l’ovvio ma l’ovvio smentisce la liturgia, destabilizza il clero: ha detto che la Terra gira intorno al Sole, ha detto che qui e ora spegnere le centrali nucleari è sbagliato. Sarò mica posseduta da un demone delle multinazionali la Greta che dice che una fonte sufficiente di energia qui e oggi deve esserci? Per ora meglio il “silenzio verde”, a solo nominarlo si rischia di fare un favore al demone.
367	1	Come in Cecenia e Siria, Putin può sventare il ridicolo soltanto con l'enormità dei colpi sferrati
367	3	A eccitare il furore dei capi russi di fronte al sacrilegio del ponte di Kerch colpito, la linea rossa, è stata la loro sicumera. Il Cremlino ha rivendicato il disonore e l'ottusità: è la nostra rappresaglia, dicono dopo aver bombardato Kyiv, e ne hanno annunciate altre. Si sono rivendicati terroristi, chiamando terroristi gli altri.
367	5	al 24 febbraio la questione del ponte di Kerch era sul tappeto: era il bersaglio dichiarato, il bersaglio grosso degli ucraini desiderosi di riaprire il conto di Crimea. All’opposto, oltre che un’arteria strategica fra terraferma russa e Crimea, era il vanto superbo di Putin persuaso che il suo ponte fosse inattaccabile. I mesi trascorsi non avevano fatto che alzarne la posta, poiché ora recidere quell’arteria avrebbe significato per gli ucraini spezzare lo scambio fra l’esercito russo accampato oltre la riva del Dnepr a Kherson e il suo retroterra. A eccitare il furore dei capi russi di fronte al sacrilegio del ponte colpito, la linea rossa, è stata la loro sicumera. La stessa che li aveva indotti a far incrociare la loro ammiraglia – anche quella un trofeo, “la nave di Putin”, come “il ponte di Putin” – in vista della costa di Odessa, incapaci di immaginare una simile offesa alla loro potenza. 
367	8	La stessa che aveva esposto pressoché incustoditi aerei e depositi di munizioni a Saki, in Crimea, alla mercé di un’incursione ucraina. Se non amassi il toro – i capi russi si vanno dimenando alla cieca come il toro riempito di banderillas. Non hanno solo perso terreno sul campo, dopo il primo vantaggio dell’invasione. Si sono coperti di ridicolo, e si sono coperti d’infamia. Un dittatore non sopravvive al ridicolo, e per sventarlo ha un solo antidoto, l’enormità dei colpi sferrati, quella che disonora chi la compie. Era andata così in Cecenia – Anna Politkovskaja aveva fatto questo, aveva ridicolizzato Putin e i suoi scherani, aveva certificato il disonore del suo esercito. E’ andata così in Siria, dove un’Anna Politkovskaja è mancata o non è stata tradotta o non ha avuto il tempo di sollevarsi prima d’essere abbattuta. Non è un miracolo simbolico la promozione sul campo del generale Surovikin, che schiacciava sotto il proprio tank i manifestanti contro il golpe di Mosca del 1991, il contrabbandiere d’armi, il tormentatore dei suoi commilitoni, il bellimbusto di Cecenia, Donbas e Siria? 
367	12	Mi ero detto che l’esplosione del ponte di Kerch avrebbe segnato un passaggio drammatico nella guerra. Si può provare a mettersi nei panni di Putin. (Io a volte ci provo: ho l’impressione che non sia impossibile né difficile con uno così, e non corro rischi, so che Putin non saprebbe mai mettersi nei miei panni). Ha subìto umiliazioni tremende, permaloso com’è. Nel giorno dell’oltraggio di Kerch al Cremlino dovettero chiedersi come rispondere. Non c’era da temere che si attaccassero alla famosa atomica tattica: l’avevano troppo minacciata, e l’atomica è un’arma finché resta una minaccia, una volta usata davvero cambia la partita e fa passare di mano il banco. Dovevano escogitare un gesto enorme e impensato, che facesse sbalordire e terrorizzare il mondo. C’era bisogno di fantasia, qualcosa che somigliasse al ribollire dei gasdotti sottomarini, qualcosa che facesse della notte giorno e viceversa, che facesse restare il mondo a bocca aperta. Ci hanno pensato, devono aver consultato tutti i loro ingegni e le loro competenze, e poi hanno deciso. Di riempire di bombe il cielo e la terra delle città ucraine, delle loro luci, delle loro case, dei ponti pedonali e dei parchi giochi infantili. Non sanno fare altro perché non sanno pensare altro. L’hanno rivendicato anche, quel disonore e quella ottusità: è la nostra rappresaglia, e ne hanno annunciate altre. Si sono rivendicati terroristi, chiamando terroristi quelli che avevano colpito un ponte. 
367	16	La Russia è durata, schiacciando i popoli sottomessi al costo di innumerevoli viltà, sul retaggio del valore dei suoi combattenti (ucraini compresi) nella “Grande Guerra Patriottica”, esaltato e abusato. Intanto la sua armata diventava solo un elefantiaco congegno di distruzione: Grozny, Aleppo… Ieri i suoi gerarchi, stipendiati e mercenari, si sono congratulati di quel loro speciale valore. Creare due, tre, molte Mariupol, tante quante sono le città dell’Ucraina sorella. 
367	20	Da noi si preparano grandiose manifestazioni, per la pace. La rappresaglia russa (e non è che l’inizio, dice) è un malaugurato incidente sulla loro strada. L’allarme e l’appello alla mobilitazione per la pace hanno sonnecchiato davanti alle offensive e alle bravate e alle infamie  dell’esercito russo, e si rianimavano davanti alle controffensive delle forze ucraine. In un altro incidente il pacifismo equidistante si era appena buttato a capofitto, logico questa volta. Dopo essersi ostinatamente attenuto alla tesi della guerra per delega, si è messo di colpo a sostenere il contrario: che è il diabolico Zelensky a condurre il gioco facendo ballare al suo filo Stati Uniti Nato ed Europa. E’ l’esito paradossale di chi interpreti le cose con il criterio pseudomachiavellico della proxy war. E non sappia riconoscere che in un impegno di vita e di morte come quello della resistenza ucraina la responsabilità sia almeno – almeno – reciproca. 
367	24	Il “burattino” Zelensky doveva essere “esfiltrato” il primo giorno. Decise di no. E’ la causa della fiducia che gli ucraini gli accordano tenacemente. Non è un’investitura per il dopo, per il tempo della pace e del ritorno della politica e della  democrazia. E’ il patto di stare dalla parte di chi, votato da loro, sta dalla loro parte, a questo costo. Non occorre a loro, e tanto meno a noi, amare o odiare Zelensky. Un vero culto della personalità sta nel trasporto di odio e scherno che anima i suoi nemici tra noi. 
367	26	Gli ucraini rivendicano di battersi anche per l’Europa e la democrazia e la sua idea della libertà: ma le ucraine e gli ucraini si battono prima di tutto, e a ogni costo, per la propria libertà, per la propria città. Bisogna saper immaginare che cosa si può sopportare nella propria città. A Kyiv ieri temevano che altri missili facessero mancare acqua, gas, luce. A Sarajevo mancarono per anni. 
368	1	L'Antartide e l'eccessivo catastrofismo sullo scioglimento dei ghiacci
368	3	Nelle ultime settimane sono emerse notizie allarmanti sul fronte dei cambiamenti climatici: una delle calotte di ghiaccio più importanti dell’Antartide, secondo quanto riportato, potrebbe infatti frantumarsi nel giro di pochi anni. A destare particolare preoccupazione sarebbe lo scioglimento del ghiacciaio Thwaites, il quale potrebbe contribuire a innalzare il livello del mare del 25 per cento rispetto ai livelli attuali. Come riportato dall'Ansa, lo si deduce sa uno studio guidato da Università Victoria di Wellington, in Nuova Zelanda, e Università britannica di Birmingham, pubblicato sulla rivista Nature Geoscience. I ricercatori hanno esaminato i campioni raccolti durante progetti di perforazione oceanica, alla ricerca di fossili di piccole molecole lipidiche (grassi) prodotte da organismi simili ai batteri e costituiti da un'unica cellula, gli archaea.
368	5	Secondo il professor Steven Koonin, tuttavia, docente presso la New York University e ricercatore all'Hoover Institution, si tratta di allarmismi che non tengono conto della complessità della questione. Come sottolinea il docente sul Wall Street Journal, la causa dell'evento specifico relativa al ghiacciaio Thwaites rimane sconosciuta, in parte perché l'ora della rapida ritirata non è stata ancora determinata. Probabilmente è successo più di 70 anni fa, se non diversi secoli fa. Quanto basta per indurre molti media a scrivere che "un ghiacciaio delle dimensioni della Florida si sta disintegrando più velocemente di quanto si pensasse". Un titolo corretto, osserva Koonin, sarebbe: "Il ghiacciaio Thwaites si sta ritirando meno rapidamente oggi rispetto al passato".
368	7	La verità sugli studi sull'Antartide
368	9	Un altro studio preso in esame da Koonin e intitolato "Antarctic Peninsula warming triggers enhanced basal melt rates throughout West Antarctica, pubblicato su Science Advanced dai ricercatori dell'Environmental Science and Engineering e Jet Propulsion Laboratory del California Institute of Technology di Pasadena (la celebre CalTech), ha creato un nuovo modello climatico che spiegherebbe l'impatto di una corrente costiera calda chiamata Antarctic Coastal Current; quest'ultima sarebbe responsabile dello scioglimento delle piattaforme di ghiaccio intorno alla costa antartica, intrappolando acqua calda alla base dei ghiacci. Come sottolinea il docente sul Wsj, tuttavia, poiché "i modelli climatici globali non sono sufficientemente dettagliati per descrivere l'oceano vicino alla costa, i ricercatori hanno costruito un modello speciale per dimostrare la loro idea". C'è da tenere presente, in questo contesto, "la complessità e la variabilità dei cambiamenti nella calotta glaciale antartica".
368	11	L'accusa del professore: "Studi usati per fare allarmismo"
368	13	Anche se questo fatto è tenuto presente dallo studio sullo scioglimento dei ghiacci in Antartide, molti media hanno voluto strizzare l'occhio al catastrofismo climatico pubblicando titoli come "lo scioglimento del ghiaccio antartico potrebbe essere del 40 per cento più veloce" con l'assurda dichiarazione che "un enorme tsunami sommergerebbe New York City e oltre, uccidendo milioni di persone. Anche Londra, Venezia e Mumbai diventerebbero acquari”. Un titolo più accurato sarebbe: "Le correnti oceaniche che collegano i ghiacciai antartici potrebbero accelerarne lo scioglimento". Tutto questo senza negare dunque che dei cambiamenti climatici siano in atto, ma senza, dall'altra parte, cadere nell'inutile retorica catastrofista gretina che vede la fine del mondo imminente.
368	15	Come spiega Koonin, infatti, gli studi diffusi nelle ultime settimane "illustrano i progressi compiuti nella comprensione di un mix spaventosamente complesso di ghiaccio, oceano, terra e tempo, con metodi intelligenti per dedurre le condizioni passate e sofisticati modelli computerizzati per mostrare potenziali scenari futuri. Questi articoli descrivono la scienza con la precisione e le avvertenze appropriate, ma è un peccato che i media travisano la ricerca per dare l'allarme. Ciò nega al pubblico il diritto di prendere decisioni informate sull'azione per il clima". Parole che sembrano essere un richiamo e un monito a chi si appella continuamente alla "scienza" e con certo catastrofismo rischia solo di banalizzare temi molto più complessi.
369	1	Ogni sforzo per evitare il disastro. Alt al partito della guerra
369	3	Le bombe russe sulle città ucraine, a breve distanza dall’attentato ucraino al Ponte della Crimea, mostrano nella carne e nel sangue delle vittime quanto era già evidente a chi voleva ancora ragionare. Questa è un guerra che nessuno può vincere secondo quanto proclama. L’Ucraina non può sperare di tornare ai confini pre-2014, riprendendo il Donbass e la Crimea. La Russia non può credere di annettere l’intero Est dell’Ucraina fino al Dnepr e poi tenerlo nonostante l’ostilità di una parte consistente della popolazione, la guerriglia degli ucraini, l’opposizione dell’intero Occidente. Con questa guerra tutti perdono, uno solo vince: il partito della guerra a oltranza.
369	5	Partito che esiste ed è forte, come gli ultimi eventi dimostrano. Gli Stati Uniti, che per sostenere l’Ucraina hanno investito 66 miliardi di dollari tra forniture d’armi e appoggi finanziari, stavano mandando segnali evidenti a Zelensky e ai suoi. Le rivelazioni, affidate al solito 'New York Times', sulla responsabilità dei servizi segreti di Kiev nell’assassinio della figlia di Aleksandr Dugin e nell’attentato al Ponte di Crimea erano un chiaro invito alla cautela, anche perché venivano dopo le dichiarazioni (prudenti ma significative) di Joe Biden e del segretario di Stato Blinken sull’opportunità di un dialogo con la Russia. Zelensky e i suoi non hanno sentito ragione, confidando nell’appoggio incondizionato degli Usa e nella spinta di Polonia, Regno Unito e Baltici, i Paesi che più di tutti, in Europa, vogliono cogliere l’occasione per tagliare le unghie all’orso russo.
369	7	E un partito della guerra totale cresce e prospera anche in Russia, all’ombra del fallimento della strategia di Putin, che pensava di invadere l’Ucraina con un contingente ridotto di volontari a contratto, senza 'disturbare' i normali cittadini russi. Era la filosofia della 'operazione militare speciale' che ora molti vorrebbero sostituire con una guerra senza freni né limiti. Sono i soliti Kadyrov (il leader ceceno che ha fornito migliaia di soldati) e Prigozhin (fondatore dell’esercito mercenario Wagner), che hanno crediti da riscuotere. Ma anche gli ambienti dei servizi di sicurezza e della Guardia Nazionale, il corpo di 300mila uomini creato proprio da Putin nel 2016.
369	9	Gli uni e gli altri, a gran voce o borbottando nei corridoi, chiedono le dimissioni del ministro della Difesa Shoigu e del capo di stato maggiore Gerasimov per mettere sotto pressione il Presidente. I bombardamenti di ieri, più ancora che una vendetta per l’attentato al Ponte, sono ciò che Putin ha dovuto concedere a settori influenti e insoddisfatti del suo stesso sistema di potere.
369	11	C’è un solo modo per opporsi a una degenerazione che prosegue da nove mesi e ormai prospetta addirittura l’uso della bomba atomica: dare vita e forza politica a un partito della pace. Ne abbiamo azzeccate poche, in questo periodo. Sei mesi fa dicevamo che la Russia stava finendo i missili, e solo ieri ne ha lanciati quasi 90 sull’Ucraina.
369	13	E pronosticavamo un rapido crollo del sistema economico e sociale russo, mentre ora gli analisti prevedono un ben poco risolutivo calo del 4,5% del suo Pil. Senza idee nuove il conflitto potrà durare molto a lungo e produrre disastri colossali. Sappiamo che la guerra non era inevitabile ma risponde al lucidamente folle progetto del Cremlino di mettere fine al secolo americano. Sappiamo chi è l’aggressore e chi l’aggredito.
369	15	Ma ripeterlo senza fare nulla è ormai un mantra autoconsolatorio. Bisogna mettere fine all’inutile strage. E per farlo è indispensabile una risoluta iniziativa dell’Europa, che faccia leva sui sempre più evidenti dubbi degli Usa e sull’evidentissimo disagio di Vladimir Putin. È l’ora che Italia, Germania e Francia si sveglino e tornino al ruolo che la Storia ha loro assegnato. Fuori da qui sarà comunque un disastro.
