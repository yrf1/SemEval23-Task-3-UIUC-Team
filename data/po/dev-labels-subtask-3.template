25106	1	Tylko u nas: Greta Thunberg o kryzysie klimatycznym
25106	3	Dzień Ziemi: Greta Thunberg o kryzysie klimatycznym
25106	5	W pełnym pasji liście 18-letnia Szwedka wyjaśnia, dlaczego światowi przywódcy muszą podjąć bardziej radykalne działania, by zapobiec katastrofie.
25106	7	Greta Thunberg miała zaledwie 15 lat, gdy w sierpniu 2018 r. rozpoczęła cotygodniowe protesty przed gmachem szwedzkiego parlamentu w Sztokholmie. Nie mogła pojąć, dlaczego nikt nie mówi o tym, jak wielkim problemem jest kryzys klimatyczny. Od tamtego czasu 18-letnia dziś aktywistka zmobilizowała do wyjścia na ulice miliony ludzi, a sama stała się jedną z najbardziej rozpoznawalnych twarzy ruchu na rzecz obrony środowiska na świecie.
25106	9	W Dniu Ziemi, 22 kwietnia 2021 r., podczas szczytu klimatycznego organizowanego przez prezydenta Stanów Zjednoczonych Joego Bidena, przywódcy uczestniczących w nim krajów zaprezentują nowe zobowiązania w kwestii przeciwdziałania kryzysowi klimatycznemu, w tym projekt osiągnięcia zeroemisyjności do 2050 r. Będą je nazywać ambitnymi projektami. Gdy porównamy to, co oferują nam najnowsze osiągnięcia naukowe, z tak zwanymi celami klimatycznymi, zobaczymy poważną lukę – tam, gdzie naprawdę trzeba działać, mamy opóźnienie wynoszące dziesiątki lat.
25106	11	Oczywiście należy wspierać wszelkie działania, które mają zapewniać nam bezpieczną przyszłość i chronić przed pogorszeniem warunków życia. Przedstawiane na szczycie cele mogłyby być świetnym punktem wyjścia, gdyby nie drobny szczegół – pełno w nich luk i kruczków prawnych. Takich, jak pomijanie emisji wynikającej z importu towarów, lotnictwa i transportu międzynarodowego oraz spalania biomasy. Umożliwiają manipulowanie danymi wyjściowymi, wykluczanie sprzężenia zwrotnego i punktów krytycznych, ignorowanie kluczowego aspektu, jakim jest sprawiedliwy podział i historyczny udział w emisji. Z tego powodu wspomniane cele zależą w całości od abstrakcyjnych wyliczeń i praktycznie niedostępnych technologii. Nie mam teraz czasu, by wdawać się w szczegóły.
25106	13	Rzecz w tym, że możemy nadal korzystać z kreatywnej księgowości dotyczącej emisji dwutlenku węgla i oszukiwać w naszych obliczeniach, by udawać, że wyznaczane cele to właśnie to, czego teraz potrzebujemy. Nie możemy jednak zapominać o tym, że choć oszukiwanie innych, a nawet samych siebie jest możliwe, natury i fizyki nie da się oszukać. Nieważne, czy będziemy prowadzić obliczenia uczciwie czy nie, emisje są faktem.
25106	15	Ludzie sprawujący władzę nie są pociągani do odpowiedzialności, ponieważ świadomość tego zagadnienia jest nadal niewielka. To tu tkwi sedno problemu. Jeśli nazywasz ich zobowiązania „odważnymi” lub „ambitnymi”, nie rozumiesz do końca, w jak poważnej sytuacji się znaleźliśmy.
25106	17	Spotkałam się z wieloma światowymi przywódcami. Nawet oni sami przyznają, że cele przez nich wyznaczane nie odpowiadają zobowiązaniom, jakich się podjęli. To zupełnie naturalne. Przecież robią tylko to, co uważają za możliwe do wykonania w związku z sytuacją polityczną. Ich zadaniem jest spełnianie życzeń wyborców, a jeśli wyborcy nie domagają się prawdziwych działań mających zatrzymać katastrofę klimatyczną, oczywistym jest, że nic się nie zmieni. Na szczęście tak właśnie działa demokracja. To opinia publiczna rządzi wolnym światem. Jeśli pragniemy zmiany, musimy zwiększać świadomość społeczną i pokazywać, że to, co wydaje się niemożliwe, może stać się możliwe.
25106	19	Rozumiemy, że świat jest skomplikowany, że wielu ludzi robi, co może, a to, czego potrzebujemy, nie jest łatwe. Oczywiście, nawet niewystarczające cele są lepsze niż nic. Nie możemy jednak zadowalać się czymś tylko dlatego, że to lepsze niż nic. Musimy robić więcej. Musimy uwierzyć, że jesteśmy w stanie to zrobić – a naprawdę jesteśmy. Jeśli się zjednoczymy i postawimy sobie określony cel, rzeczy niemożliwe przestaną istnieć.
25106	21	Nie jestem gotowa, by się poddać
25106	23	Światowi przywódcy przyznają się do kapitulacji wobec celu 1,5°C. Rezygnują ze swoich obietnic i z naszej przyszłości. Nie wiem, jak wy, ale ja wiem, że nie jestem gotowa, żeby się poddać. Nigdy się nie poddam. Będziemy walczyć o bezpieczną przyszłość. Znaczenie ma nawet ułamek stopnia, zawsze będzie miał znaczenie.
25106	25	Możecie mówić, że jesteśmy naiwni, wierząc, że zmiana jest możliwa. W porządku. Ale my przynajmniej nie jesteśmy na tyle naiwni, by sądzić, że nasze problemy zostaną rozwiązane przez kraje i firmy wyznaczające ogólnikowe, odległe i niewystarczające cele, jeżeli nie spotkają się z naciskami ze strony mediów i opinii publicznej.
25106	27	Luka pomiędzy tym, co trzeba zrobić, a tym, co rzeczywiście robimy, z minuty na minutę staje się coraz większa. Luka pomiędzy koniecznymi działaniami a poziomem świadomości i uwagi poświęcanej problemowi staje się coraz bardziej absurdalna. A luka pomiędzy tak zwanymi celami klimatycznymi ,a dostępnymi obecnie rozwiązaniami naukowymi powinna przestać być ignorowana.
25106	29	Te luki w działaniach, świadomości i brak czasu to najbardziej oczywisty problem, o którym się nie mówi. Prawdziwa zmiana nie będzie możliwa do czasu, aż się nim zajmiemy. Bez konkretnych działań nie znajdziemy jego rozwiązania.
25106	31	Król jest nagi – skończmy z przymykaniem na to oczu.
25107	1	„My, dzieci, nie powinniśmy tego robić. Ale ponieważ prawie nikt nic nie robi, musimy”
25107	3	Greta Thunberg – szesnastolatka walcząca o klimat, m.in. strajkując przed szwedzkim parlamentem – opublikowała post w serwisie Facebook, w którym odpowiada na wysuwane wobec niej zarzuty.
25107	5	Greta zasłynęła także swoim przemówieniem w ramach konferencji klimatycznej ONZ w Katowicach, a także niedawnego szczytu w Davos. Stała się symbolem i inspiracją dla strajku młodzieży na ulicach Brukseli.
25107	7	Zachęcamy do zapoznania się z jej stanowiskiem, które przełożyliśmy na język polski:
25107	9	„Ostatnio widziałam wiele plotek o mnie i ogromną ilość nienawiści. Nie jest to dla mnie zaskoczeniem. Wiem, że skoro większość ludzi nie jest świadoma pełnego znaczenia kryzysu klimatycznego (co jest zrozumiałe, ponieważ nigdy nie było to traktowane jako kryzys), strajk szkolny dla klimatu wydaje się bardzo dziwny dla ogółu. Pozwólcie więc, że wyjaśnię sprawę mojego szkolnego strajku.
25107	11	W maju 2018 byłam jednym ze zwycięzców w konkursie na tekst dotyczący ochrony środowiska, organizowanym przez szwedzką gazetę Svenska Dagbladet. Mój artykuł został opublikowany, a niektórzy skontaktowali się ze mną, między innymi Bo Thorén z Fossil Free Dalsland. Miał on grupę ludzi, przede wszystkim młodzieży, którzy chcieli zrobić coś z kryzysem klimatycznym. Miałam kilka telekonferencji z innymi aktywistami. Celem było przedstawienie pomysłów na nowe projekty, które zwrócą uwagę na kryzys klimatyczny. Bo miał kilka pomysłów na rzeczy, które mogliśmy zrobić – od marszów do luźnej idei pewnego rodzaju strajku szkolnego (dzieci w wieku szkolnym zrobiłyby coś na szkolnych boiskach lub w klasach). Inspiracją byli dla nas uczniowie Parkland, którzy odmówili pójścia do szkoły po szkolnych strzelaninach.
25107	13	Spodobał mi się pomysł strajku szkolnego. Więc opracowałam ten pomysł i starałam się zachęcić innych młodych ludzi do przyłączenia się do mnie, ale nikt nie był tak naprawdę zainteresowany. Sądzili, że szwedzka wersja marszu Zero Hour będzie miała większy wpływ (na społeczeństwo – red.). Dlatego sama planowałam strajk szkolny, a później nie brałam udziału w żadnych spotkaniach.
25107	15	Kiedy powiedziałam rodzicom o moich planach, nie bardzo im się to spodobało. Nie poparli idei strajku szkolnego i powiedzieli, że gdybym to zrobiła, musiałabym działać sama i bez żadnego wsparcia.
25107	17	W dniu 20 sierpnia usiadłam przed szwedzkim parlamentem. Rozdałam ulotki z długą listą faktów na temat kryzysu klimatycznego i wyjaśnieniami, dlaczego strajkuję. Pierwszą rzeczą, którą zrobiłam, było opublikowanie na Twitterze i Instagramie informacji o tym, co robię, a wkrótce stało się to viralem.
25107	19	Później zaczęli przybywać dziennikarze i gazety. Jednym z pierwszych był szwedzki przedsiębiorca działający w ruchu klimatycznym, Ingmar Rentzhog. Rozmawiał ze mną i robił zdjęcia, które opublikował na Facebooku. To był pierwszy raz, kiedy go spotkałam lub z nim rozmawiałam. Nie rozmawiałam z nim wcześniej ani nie spotkałam się z nim.
25107	21	Wiele osób uwielbia rozpowszechniać plotki o tym, że mam ludzi „za mną” albo jestem „opłacana” lub „wykorzystana” do robienia tego, co robię. Ale nie ma nikogo „za” mną – oprócz mnie samej. Moi rodzice byli tak dalecy od aktywistów klimatycznych, jak to tylko możliwe, zanim uświadomiłam im sytuację.
25107	23	Nie jestem częścią żadnej organizacji. Czasami wspieram i współpracuję z kilkoma organizacjami pozarządowymi działającymi na rzecz klimatu i środowiska. Ale jestem absolutnie niezależna i reprezentuję tylko siebie. I robię to, co robię całkowicie za darmo – nie otrzymałam żadnych pieniędzy ani żadnej obietnicy przyszłych płatności w żadnej formie. Nikt nie jest powiązany ze mną ani z moją rodziną. I oczywiście tak pozostanie. Nie spotkałam ani jednego aktywisty klimatycznego, który walczyłby o klimat za pieniądze. Ten pomysł jest całkowicie absurdalny. Ponadto podróżuję tylko za zgodą mojej szkoły, a moi rodzice płacą za bilety i zakwaterowanie.
25107	25	Moja rodzina napisała wspólnie książkę o naszej rodzinie i o tym, jak ja i moja siostra Beata wywarłyśmy wpływ na sposób myślenia i postrzegania świata przez naszych rodziców, szczególnie jeśli chodzi o klimat. I o naszych diagnozach. Ta książka miała zostać wydana w maju, ale ponieważ doszło do poważnych nieporozumień z firmą zajmującą się jej wydaniem, w końcu zmieniliśmy wydawcę. Dlatego książka ukazała się w sierpniu. Zanim książka została wydana, rodzice zadeklarowali, że ewentualne zyski z książki „Scener ur hjärtat” („Sceny z serca”) będą przekazywane do 8 różnych organizacji charytatywnych – zajmujących się środowiskiem, dziećmi z diagnozami oraz prawami zwierząt.
25107	27	Tak, piszę własne przemówienia. Ale ponieważ wiem, że to, co powiem, dotrze do wielu osób, proszę często wielu ludzi o wsparcie. Mam też kilku naukowców, których często proszę o pomoc w wyrażaniu pewnych skomplikowanych spraw. Chcę, aby wszystko było absolutnie poprawne, aby nie rozpowszechniać niepoprawnych faktów lub rzeczy, które mogą zostać źle zrozumiane.
25107	29	Niektórzy ludzie wyśmiewają mnie z powodu mojej diagnozy. Ale Asperger nie jest chorobą, to dar. Ludzie mówią też, że skoro mam Aspergera, nie mogę stawiać się w takiej pozycji. Ale właśnie dlatego to zrobiłam. Ponieważ gdybym była „normalna” i towarzyska, zorganizowałabym się w organizacji lub sama założyłabym organizację. Ale ponieważ nie jestem tak dobra w kontaktach z ludźmi, zrobiłam to zamiast tego.
25107	31	Byłam bardzo sfrustrowana, że nic nie zostało zrobione w związku z kryzysem klimatycznym i czułam, że muszę coś zrobić, cokolwiek. A czasami NIE robienie niczego – jak siedzenie przed parlamentem – mówi o wiele głośniej niż robienie czegoś. Tak jak szept czasami jest głośniejszy niż krzyk.
25107	33	Pojawia się również zarzut, że ”brzmię i piszę jak dorosły”. Mogę tylko powiedzieć: Nie sądzisz, że 16-latka może mówić sama za siebie? Są też ludzie, którzy twierdzą, że upraszczam rzeczy. Na przykład, gdy mówię, że „kryzys klimatyczny jest kwestią czarno-białą”, „musimy powstrzymać emisję gazów cieplarnianych” i „chcę, żeby panikować”. Ale mówię tak tylko dlatego, że to prawda. Kryzys klimatyczny to najbardziej złożona kwestia, z którą się zetknęliśmy. Powstrzymanie tego wymaga od nas całościowego wysiłku.
25107	35	Ale rozwiązanie jest czarno-białe – musimy powstrzymać emisję gazów cieplarnianych. Ponieważ albo ograniczamy ocieplenie do 1,5 stopnia C w stosunku do stanu przed rewolucją przemysłową, albo nie. Albo osiągamy punkt krytyczny, w którym zaczynamy reakcję łańcuchową – z wydarzeniami, które są poza kontrolą człowieka – albo nie. Albo przetrwamy jako cywilizacja, albo nie. Nie ma nic pomiędzy, jeśli chodzi o przetrwanie.
25107	37	A kiedy mówię, że chcę paniki, mam na myśli to, że musimy traktować kryzys jako kryzys. Kiedy twój dom się pali, nie siadaj i nie mów o tym, jak łatwo możesz go odbudować, gdy zgasisz ogień. Jeśli twój dom się pali, wybiegnij na zewnątrz i upewnij się, że wszyscy wyszli, gdy zadzwonisz po straż pożarną. To wymaga pewnego poziomu paniki.
25107	39	Jest jeszcze jeden argument, na który nie mogę nic poradzić. Jest to fakt, że jestem „tylko dzieckiem i nie powinniśmy słuchać dzieci”. Ale to jest łatwe do naprawienia – po prostu zacznijcie słuchać solidnej nauki. Bo gdyby wszyscy słuchali naukowców i faktów, do których nieustannie się odnoszę – nikt nie musiałby słuchać mnie ani żadnego z setek tysięcy dzieci w wieku szkolnym, które strajkują dla klimatu na całym świecie. Wtedy moglibyśmy wrócić do szkoły.
25107	41	Jestem tylko posłańcem, a jednak otrzymuję całą tę nienawiść. Nie mówię nic nowego – mówię tylko to, co naukowcy powtarzali od dziesięcioleci. I zgadzam się z Tobą – jestem zbyt młoda, aby to robić. My, dzieci, nie powinniśmy tego robić. Ale ponieważ prawie nikt nic nie robi, a nasza przyszłość jest zagrożona, czujemy, że musimy kontynuować.
25107	43	A jeśli masz inne obawy lub wątpliwości co do mnie, możesz posłuchać mojego wykładu w ramach TED (https://www.ted.com/…/greta_thunberg_the_disarming_…/up-next), w którym opowiadam o tym, w jaki sposób zaczęło się moje zainteresowanie klimatem i środowiskiem.
25107	45	I dziękuję wszystkim za miłe wsparcie! Daje mi to nadzieję.
25107	47	/ Greta”
25114	1	UE. Tusk jednak dostał "zlecenie na Polskę"
25114	3	"Teraz mój drogi Donaldzie wrócisz do swojego kraju, aby ponownie bronić wartości. … kiedy spotkamy się ponownie zobaczymy ciebie, jak sam powiedziałeś, jako premiera.” Mniej więcej tak, bo cytuję z pamięci, Ursula von der Leyen żegnała Donalda Tuska, kiedy ten opuszczał swoje urzędowanie w Brukseli, a dokładniej, kiedy wysadzano go ze stanowiska przewodniczącego EPL, z ostatniej fuchy, jaką dała mu UE. Nie bez przyczyny Tuskowi przypomniano, że wraca do kraju, by bronić „wartości”, co jednoznacznie dowodzi, że UE nie podoba się dzisiejsza Polska. Tusk miał nietęgą minę, bo w pewnym sensie zagoniono go do roboty, do czego on się specjalnie nigdy nie garnął, ale grzecznie się uśmiechał za ten usłyszany zwrot, „drogi Donaldzie”. To „drogi” można rozumieć dosłownie, Tuskowe urzędowanie sporo Unię kosztowało, ale nie wszystko potoczyło się w Polsce tak, jakby Unia sobie tego życzyła.
25114	5	Opisany obrazek pokazywała 06.07.’22 TVP w wieczornych wiadomościach. Mieliśmy pokazane tam „jak na dłoni” to, że Tusk dostał z UE „zlecenie na Polskę”, że zesłano go tutaj po to, by demokratycznie, czy niedemokratycznie, to dla zleceniodawców bez znaczenia, przywrócił liberalne rządy w naszym kraju. To jeszcze jeden dowód na to, jaka jest dzisiejsza UE, jakie preferuje „wartości”, jak rozumie demokrację i jak traktuje wolne i niezawisłe państwa. I wszystko to dzieje się w świetle kamer, w obecności wielu prominentnych decydentów UE i jednoznacznie pokazuje, że demokracja i praworządność, to dla dzisiejszych decydentów UE tylko puste slogany, które się tak interpretuje, jak to tym decydentom jest wygodne. Nie do takiej UE wstępowaliśmy w 2004r. Nikt wtedy nas nie uprzedzał, że demokratycznie wybrany rząd będzie się obalać na ulicy, że wysokich urzędników państwowych, niewygodnych dla liberałów będzie się siłą wyprowadzać z urzędów (prezesi NBP i TK), a takie działania zapowiada Donald Tusk już „namaszczony” przez Ursulę von der Leyen na przyszłego premiera Polski. I mówią to osoby, które, mają usta pełne „praworządności”, „demokracji” i zwykłej ludzkiej „uczciwości”. Jak widać, tej właściwej uczciwości, praworządności i demokracji trzeba tam ze świecą szukać.
25114	7	We wspomnianych wiadomościach przypomniano też, jakie wyroki wydaje TSUE, sąd, który dla lewackich liberałów jest ostatnią deską ratunku, kiedy zawodzą ich inne metody wykorzystywane do podporządkowywania sobie poszczególnych państw. Ten rzekomo jedyny sąd, upoważniony do orzekania, co w UE jest praworządne, a co nie jest, okazuje się być skrajnie niesprawiedliwym i skrajnie nieobiektywny europejskim sądem, którego głównym zadaniem jest orzekanie zgodnie z interesem Niemiec i wąskiej grupy decydentów UE, którzy sami sobie przyznali prawa do kierowania Unii w zupełnie innych kierunkach, niż te, które przyświecały jej zakładaniu. Znane są fakty spotykania się unijnych „elit’ z sędziami TSUE, co wytropili francuscy dziennikarze. A czy inaczej było w Polsce, za czasów TK prezesa Rzeplińskiego, kiedy sędziowie Trybunały spotykali się z działaczami PO? To teraz opozycja robi nagonkę na TK, podpierając się doniesieniami wschodnich hakerów, którzy sieją, całkiem prawdopodobne, spreparowane informacje, a Wielki Brat ze wschodu zaciera ręce, że znalazł kolejnych „pożytecznych idiotów”, którzy sieją zamęt wśród Polaków.
25114	9	Czy ta doktryna, którą TSUE się kieruje czegoś nam nie przypomina? Czy to nie jest swoista namiastka tzw. „doktryny Neumanna”, która mówi, że polskie „wolne sądy” nie ruszą „swoich”, czyli członków i sympatyków PO, póki ci będą „swoi”? Ostatnie „osiągnięcie” TSUE, to wczorajsze jego orzeczenie, że unijne kraje są zobowiązane do przyjmowania nielegalnych imigrantów, którzy z różnych przyczyn nie są w stanie wystąpić oficjalnie o azyl. Co to oznacza? To oznacza, m.in., że wg TSUE, Polska, Litwa, Łotwa i Estonia mają obowiązek przejmowość podsyłanych nam nielegalnie migrantów, werbowanych do tej roli przez wschodnich dyktatorów. Tego by nawet „ruski troll” nie wymyślił, że mógłby żądać legalizacji swoich działań. Oczywiście, żadne rozsądne państwo z tym orzeczeniem/wyrokiem się nie zgodzi, tak zresztą, jak nie zgadzały się już poszczególne państwa z wieloma wyrokami tej szemranej instancji, która stawia się ponad wszelkim prawem. Ciekawe, że tylko na Polskę, która wcale nie ma na swoim koncie najwięcej niewykonanych wyroków TSUE, ten sąd nakłada duże kary finansowe, których, mam nadzieję nasz kraj nigdy nie zapłaci. Bo ta Polska, tak bardzo „nieTuskowa”, UE nie pasuje?
25114	11	„Drogi Donaldzie”, chciałoby się na koniec powiedzieć, wracaj do Brukseli, alb do jakiegoś innego Berlina, popalaj cygara, harataj w gałę i przestań zajmować się polityką, bo, jak świadczą twoje osiągnięcia na tym polu, nikt z takiej twojej działalności nie jest zadowolony.
25114	13	PS. Wszystkim, którzy zarzucą mi manipulacje odsyłam do wczorajszych wiadomości TVP z 19:30, łatwo je można znaleźć, obejrzyjcie ten fragment, który zaczyna się od 16-tej minuty.
25115	1	Szok! Prezydent Duda: „Proszę, żebyście zacisnęli trochę zęby”
25115	3	Prezydent Duda spotkał się we wtorek z mieszkańcami powiatu lipskiego (woj. mazowieckie). Odniósł się podczas tego spotkania także do problemu wysokiej inflacji: „Niestety, nie tylko polskie sprawy decydują o tym, jak wygląda nasze życie, ale także te zewnętrzne mają na to wpływ (...). Proszę o to, abyście byli spokojni, bo czynimy wszystko, aby zminimalizować presję inflacyjną. Proszę, żebyście państwo byli dobrej myśli; żebyście trochę zacisnęli zęby i byli optymistami. Nikt się nie spodziewał, że to do nas przyjdzie. Nie wywołaliśmy wojny w Ukrainie, nie wywołaliśmy pandemii. Ceny rosną i nie mamy na to żadnego wpływu. Musimy to jakoś przetrzymać”.
25115	5	Zauważmy, że „presję inflacyjną” to wywiera od lat rząd. Niestety, rząd PiS skupia się na pomaganiu w swoim stylu, czyli przez rozdawnictwo pieniędzy. Tymczasem jest to najmniej efektywne i kosztowne rozwiązanie. Wiadomo, że aby rząd dał komuś 2 zł, musi komuś innemu zabrać 3 zł, bo dochodzi do tego koszt transferu i utrzymania odpowiednich urzędników. Poza tym jednorazowa lub krótkotrwała pomoc finansowa nie jest tym samym co pomoc systemowa, a bardzo obciąża budżet państwa i wywołuje inflację. Programy 500 plus, 300 plus, 13 i 14 emerytura, tarcze antyinflacyjne, dodatki covidowe dla lekarzy, a teraz 300 plus dla Ukraińców i 1200 plus zadłużają państwo polskie znacznie, a ich efekt jest przede wszystkim populistyczny.
25115	7	Taki program 1200 plus powoduje wiele wątpliwości. Po pierwsze, Polacy bardzo chętnie otworzyli drzwi swoich mieszkań i domów dla Ukraińców, nie licząc na nic w zamian. Teraz rząd się w to miesza, skłaniając do pozornej pomocy tych, którzy chcą zarobić – aktywizuje więc cwaniaków. Na Zachód płynie sygnał, bo Polacy pomagają, bo dostają pieniądze. Poza tym 300 plus dla miliona Ukraińców to 300 mln złotych, a 1200 plus to już 1 mld 200 mln. Może się okazać zresztą, że program będzie wydłużony. Szacuje się, że do naszego kraju może przybyć nawet 5 mln uchodźców, a wtedy te koszty będą gigantyczne. UE rzuciła nam ochłapy, ogłaszając, że przeznaczy 500 mln złotych na pomoc uchodźcom, która w dodatku będzie rozdzielona między wszystkie kraje ich przyjmujące. Polski rząd szacuje natomiast, że pomoc ta może wynieść nawet 10 mld złotych, a więc połowę tego, co kosztuje nas 500 plus.
25115	9	Pomagać trzeba, ale trzeba robić to z głową. 300 zł jednorazowo to pomoc doraźna, która nie starczy na wiele, ale jeśli otrzyma ją 5 mln ludzi to robi się z tego gigantyczna kwota 1,5 mld złotych. W sytuacji, kiedy po kowidzie jesteśmy niebywale zadłużeni, tego typu wydatki tylko dobijają nas budżet. Wygląda na to, że polski rząd radośnie zadłuża się na potęgę, jak hazardzista, który wygrał, poczuł się bogaty i wydaje pieniądze, których nie zarobił. Rzecz w tym, że polski rząd nie wygrał żadnych pieniędzy, a przepuszcza już pieniądze nawet nie nasze, ale naszych dzieci. Warto o tym pamiętać i domagać się jakiegoś umiaru.
25115	11	Tego typu rozdawnictwo pieniędzy tworzy właśnie inflację. Pojęcie „putininflacji” jest manipulacją, bo wojna na Ukrainie jedynie pogłębiła pewne procesy. Podobnie, prezydent ma rację, kiedy mówi, że nie mieliśmy wpływu na pojawienie się koronawirusa, ale nie dodaje, że mieliśmy już zdecydowany wpływ, a raczej rządzący, na wprowadzenie lockdownów, które wywołały gigantyczną inflację. Wezwanie do zaciskania zębów w tym kontekście jest bezczelnością podobną do sytuacji, w której najpierw komuś byśmy obniżyli pensje, a potem wezwali go do oszczędzania. Problem w tym, że mleko się rozlało i rządowi będzie trudno zatrzymać tsunami, które sam spowodował. Potrzebne są niestety radykalne działania, jak podnoszenie stóp procentowych, a przez to cierpią wszyscy, szczególnie najbiedniejsi. Niech przynajmniej prezydent nie mówi, że to nie wina rządzących. To bowiem nie jest prawdą.
25121	1	Sukces ukraińskiej armii. Zniszczyli rosyjski magazyn amunicji. Podsumowanie nocy
25121	3	Siły Zbrojne Ukrainy zniszczyły stanowisko dowodzenia i obserwacji 785. wydzielonego oddziału Gwardii Narodowej Federacji Rosyjskiej, dwa magazyny z amunicją i kompleks rakiet przeciwpancernych "Fagot" — podało dowództwo operacyjne "Południe". Z kolei jak przekazała wicepremier Iryna Wereszczuk, prawie 800 tys. osób wewnętrznie przesiedlonych będzie potrzebowało mieszkań. Zobacz, co jeszcze wydarzyło się w nocy!
25121	5	Prawie 800 tys. obywateli Ukrainy straciło domy
25121	7	— Prawie 800 tys. osób wewnętrznie przesiedlonych będzie potrzebowało mieszkań i robi się wszystko, aby zapewnić im miejsce do życia i spędzenia zimy — powiedziała w niedzielę wicepremier i minister ds. reintegracji terytoriów czasowo okupowanych Iryna Wereszczuk.
25121	9	— Jeśli chodzi o potrzebę tymczasowych mieszkań, prawie 800 tys. obywateli Ukrainy straciło domy. Rząd przygotował w tej sprawie programy budownictwa modułowego obsługiwane przez Ministerstwo Regionów, które ma na ich realizację odpowiednie środki. Jak wiadomo, są to programy wspólne z polskim rządem, inne rządy też są w nie zaangażowane, powstały już pierwsze miasta modułowe, ale to zdecydowanie za mało – powiedziała Iryna Wereszczuk.
25121	11	Zauważyła, że była świadkiem sytuacji w obwodzie czernihowskim, gdzie ludzie tak naprawdę nie chcieli zamieszkać w modułowych miastach, ponieważ wcześniej mieszkali we własnych, prywatnych budynkach. Mówili, chcemy "przynajmniej jednego pokoju, ale w swoim ogrodzie". — Ale nie da się tego jeszcze zapewnić — stwierdziła Wereszczuk.
25121	13	Mer Słowiańska: w mieście nie będzie sezonu grzewczego
25121	15	Mer Słowiańska Wadym Lach oświadczył w niedzielę, że z powodu wojny nie będzie możliwe rozpoczęcie w mieście wraz z nadejściem chłodów sezonu grzewczego.
25121	17	— Obecnie w Słowiańsku nie ma wody ani gazu, a prąd jest dostarczany z przerwami ze względu na bliskość linii wysokiego napięcia do strefy działań wojennych — powiedział mer miasta Wadym Lach w rozmowie z "Donbas News". Dodał, że w takich warunkach, nie będzie możliwe rozpoczęcie sezonu grzewczego wraz z nadejściem chłodów.
25121	19	Podkreślił, że mieszkańcy Słowiańska powinni się ewakuować, gdyż nadal będą kontynuowane próby zdobycia miasta przez wojska rosyjskie.
25121	21	Siły Zbrojne zniszczyły rosyjski magazyn amunicji i posterunek obserwacyjny
25121	23	Siły Zbrojne Ukrainy zniszczyły stanowisko dowodzenia i obserwacji 785. wydzielonego oddziału Gwardii Narodowej Federacji Rosyjskiej, dwa magazyny z amunicją i kompleks rakiet przeciwpancernych "Fagot" — poinformowała w poniedziałek Ukraińska Prawda na podstawie meldunku dowództwa operacyjnego "Południe".
25121	25	Zgodnie z poniedziałkowym meldunkiem dowództwa "Południe" zlikwidowano 66 Rosjan, pięć czołgów, dwie samobieżne haubice Goździk, trzy pojazdy opancerzone i dziewięć samochodów.
25121	27	Siły Zbrojne zniszczyły również drona Merlin-VR w pobliżu Iwanówki, gdzie Rosjanie próbowali przeprowadzić zwiad lotniczy.
25121	29	Ukraińskie lotnictwo wykonało pięć uderzeń na pozycje wroga. W szczególności zaatakowano 3 pozycje wroga w powiecie berysławskim. Pary myśliwców Mi-8 i Mi-24 zniszczyły 2 pozycje wroga w regionie Chersonia, informuje OK "Południe".
25127	1	TERRORYŚCI Z ORDO IURIS
25127	3	Największym szlagierem lat 20. XXI w. jest „wojna hybrydowa”. Wojnę hybrydową przeciwko Polsce prowadzi Putin, Łukaszenka, ale także Bruksela. O wojnie hybrydowej słyszymy niemal codziennie, moda na wojnę hybrydową zdominowała naszą politykę. A ja się chciałam upomnieć o oldskulowy terroryzm.
25127	5	Według Komisji Europejskiej terroryzm to „wszelkie celowe akty popełnione przez pojedyncze osoby lub organizacje przeciw państwom, ich instytucjom lub ludności, w celu zastraszania”. Zgromadzenie Parlamentarne Rady Europy dodaje, że chodzi o działanie motywowane przez „ekstremistyczne koncepcje ideologiczne, fanatyzm lub irracjonalne i subiektywne czynniki, zorientowane na stworzenie klimatu terroru wśród osób publicznych, określonych jednostek lub grup w społeczeństwie bądź w całym społeczeństwie”.
25127	7	W zgodzie z tymi definicjami wnioskuję o wpisanie Fundacji Pro – Prawo do Życia i Instytutu na rzecz Kultury Prawnej Ordo Iuris, a także Kai Godek na unijną listę osób, grup i podmiotów, które w związku z uczestnictwem w aktach terrorystycznych podlegają sankcjom. To na początek, choć na liście powinno się znaleźć miejsce także dla kilku innych „obrońców życia”. Których działanie bez wątpienia nastawione jest na „zastraszanie”, a także „stworzenie klimatu terroru” wśród „określonej grupy” – medyków, zwłaszcza związanych z ginekologią i położnictwem, ale nie tylko – i bezsprzecznie motywowane jest przez „ekstremistyczne koncepcje ideologiczne, fanatyzm i irracjonalne subiektywne czynniki”. A także – choć tego warunku już w definicji nie ma – powoduje śmierć niewinnych osób.
25127	9	Dla porządku: nikt, kto nie jest duchowym pobratymcem Kai Godek, nie ma wątpliwości co do tego, że głośna śmierć ciężarnej kobiety w szpitalu w Pszczynie jest bezpośrednim efektem orzeczenia trybunału Przyłębskiej w sprawie zakazu „aborcji eugenicznej”. Tutaj nie ma pola do interpretacji: płód miał wady wrodzone, dodatkowo doszło do małowodzia – czyli był uszkodzony – przedtem można go było usunąć, teraz już nie; gdyby go usunięto na czas, kobieta najprawdopodobniej by żyła. A tak umarła. Tyle.
25127	11	Ale w kontekście terroryzmu ważniejszy jest drugi aspekt – przerywanie ciąży dla ratowania zdrowia i życia kobiety. Teoretycznie nadal dopuszczalne. Zdaniem Federacji na rzecz Kobiet i Planowania Rodziny, po ogłoszeniu wyroku trybunału Przyłębskiej dokonano w Polsce trzystu legalnych aborcji – czyli aborcji dla ratowania życia i zdrowia matki. To 15 razy więcej niż przedtem. Co znaczy, że są w Polsce odważni lekarze przedkładający dobro pacjentek nad swoje komfort i bezpieczeństwo. Tym niemniej – co w kółko powtarzają przeciwnicy zaostrzania prawa antyaborcyjnego – państwo nie ma prawa wymagać od obywateli heroizmu. Ani od kobiet, które zmusza się do straszliwego poświęcenia dla płodu; ani od lekarzy, którzy decydując się na przerwanie ciąży, ryzykują dziś swoją zawodową przyszłością, a może i wolnością. I tu wchodzimy w obszar zastraszania.
25127	13	Jak trafnie zauważa prof. Marzena Dębska, ginekolożka, nigdy nie wiadomo, kto będzie autorem ekspertyzy w ewentualnej sprawie dyscyplinarnej lub karnej, związanej z przerwaniem ciąży dla ratowania życia kobiety. A medycyna tym się różni od matematyki, że te same liczby – np. informujący o stanie zapalnym wskaźnik CPR – mogą być różnie interpretowane. Jako już poważnie zagrażające życiu – czyli uzasadniające leczenie poprzez usunięcie płodu – albo jeszcze wcale nie. Nikt chyba nie wątpi, że gdyby prokuratura Ziobry postanowiła zrobić pokazowy proces jakiegoś lekarza oskarżonego o niezgodne z prawem przerwanie ciąży, to znajdzie sobie ekspertów w stylu prof. Chazana, słynnego z tego, że zmusza kobiety do rodzenia dzieci bez główek. Prof. Mariusz Zimmer, prezes Polskiego Towarzystwa Ginekologów i Położników, zwraca uwagę, że wśród osób kończących medycynę nie ma chętnych na tę skądinąd bardzo lukratywną specjalizację. Za duże ryzyko. Słowem: lekarze są zastraszeni.
25127	15	Linię ataku integrystów wobec przypadków takich jak z Pszczyny widać dokładnie w wypowiedzi adwokatki Magdaleny Majkowskiej z Ordo Iuris, która znając sprawę tylko z mediów, nie omieszkała pójść do telewizji i ogłosić, że dramat to efekt błędu w sztuce lekarskiej. Bo „lekarze nie boją się przerywać ciąży dla ratowania życia i zdrowia matki”, jeśli więc któryś nie przerwie, kiedy trzeba, to jego wina. Niech się boi.
25127	17	Trudno wszakże o akt zastraszania bardziej spektakularny niż zgłoszona przez Fundację Pro – Prawo do życia, a napisana przez Ordo Iuris inicjatywa obywatelska ukrywająca się pod enigmatyczną nazwą „o zmianie ustawy Kodeks Karny oraz niektórych innych ustaw”. To ten słynny projekt, który znosi ustawę antyaborcyjną i zrównuje przerwanie ciąży z zabójstwem. Sprawozdawcą projektu jest Mariusz Dzierżawski, a jego zastępcą Łukasz Jończyk – i dla nich także powinno znaleźć się miejsce na liście terrorystów, bo samo zgłoszenie takiego projektu jest bezsprzecznie zorientowane na stworzenie klimatu terroru.
25128	1	WYPIERDALAĆ, ALE DOKĄD?
25128	3	Wśród wielu transparentów obecnych na antypisowskich protestach w oczy rzucał się szczególnie jeden – ze zwięzłym hasłem: „Wypierdalać!”. Kwestia ta jest jednak bardziej skomplikowana niż może się wydawać – i wymaga doprecyzowania. Wypierdalać, ale kto? Sam Kaczyński? Całe PiS? Z młodzieżówką czy bez? A Solidarna Polska, kanapa Gowina i Konfederacja mogą zostać?
25128	5	Inne, być może nawet trudniejsze zagadnienie, dotyczy tego, dokąd wypierdalać. Masowa emigracja, szczególnie w dobie COVIDU, wydaje się trudna do spełnienia. Według partyjnych danych do PiS-u należy obecnie ponad 40 tysięcy osób – tylko w ciągu poprzedniej kadencji liczba ta zwiększyła się o połowę. Gdzie więc tych ludzi wysłać? I kto by ich zechciał?
25128	7	Łatwo krzyknąć „Wypierdalać!”, ale co potem, o tym już nikt nie myśli. Aby sprawdzić, czy to piękne polityczne hasło ma przełożenie na praktykę, postanowiłem przeanalizować eksport z Polski tylko jednej osoby: prezesa PiS. Cieszy się on na prawicy takim autorytetem, że jeśli wyjedzie sam, reszta niechybnie podąży za nim.
25128	10	1. Rosja
25128	12	Przeczytałem wszystkie dostępne na rynku biografie wicepremiera i wyłania się z nich smutny obraz. Jarosław był prywatnie za granicą tylko raz – jako 18-latek nad Morzem Czarnym w Związku Radzieckim. Niestety nawet z tego wyjazdu nie był zadowolony. W wywiadzie-rzece „O dwóch takich… Alfabet braci Kaczyńskich” Kaczyński wspomina upalne wakacje: „Zaopatrzenie na poziomie katastrofalnym. Oni jeszcze parę lat wcześniej jedli chleb z trocinami (…) Po powrocie do Polski mieliśmy wrażenie, że wracamy do strefy wolności i zamożności”.
25128	14	Od upadku Związku Radzieckiego trochę czasu już minęło, a Rosja stała się cenionym domem spokojnej starości dla upadłych watażków. Emeryturę spędza tam np. Wiktor Janukowycz, ukraiński eksprezydent, skazany zaocznie w ojczyźnie na 13 lat więzienia.
25128	16	Niestety relacje Putin-Kaczyński nie należą do najlepszych. Gdy w latach 2006-2007 Jarosław był premierem, panowie nie spotkali się ani razu. W 2010 r., jak wiadomo, Putin zamordował Kaczyńskiemu brata, który udawał się do Rosji z gościnną wizytą. Nie jest to najlepszy grunt pod wspólne zamieszkanie. Choć warto dodać, że nad górną Wołgą znajduje się już miasto Jarosław, liczące ponad 600 tysięcy mieszkańców, nazwane tak na cześć innego mądrego Jarosława – księcia Jarosława Mądrego.
25128	18	Natura Kaczyńskiego jest poza tym taka, że zaraz zacząłby Putinowi robić koło pióra, a choć to wielki kraj, jeden dyktator spokojnie od lat mu wystarcza. Nawet gdyby Kaczyńskiemu udało się wywołać w Rosji kolejną rewolucję, co przecież już Polsce w odzyskiwaniu niepodległości sprzyjało, nie wydaje się realne, aby ten bliski mentalnie bolszewikom człowiek był w stanie wsiąść na koń i doczłapać się do granicy.
25128	20	Inną, nie mniej ważną barierą jest język. Prezes nie „panimajet, czto ty gawarisz”. Jeśli dodamy do tego fakt, że pisowska elita mogłaby czuć pewien historycznie uzasadniony niepokój przed podróżą w głąb tego mocno zalesionego kraju, staje się jasne, że Jarosław do Rosji może udać się nie na emigrację, ale najwyżej na herbatę.
25128	24	2. Anglia
25128	26	Najpopularniejszy wśród Polaków cel emigracyjny. Kaczyńskiemu pasowałby choćby pod tym względem, że mógłby starać się tam utworzyć kolejny w dziejach rząd na uchodźstwie i za jego pośrednictwem wydawać dekrety, wręczać ordery i udawać sprawowanie realnej władzy. Prezes jednak już nad Tamizą bywał i – delikatnie mówiąc – nie podobało mu się. W listopadzie 1989 r. władze Obywatelskiego Klubu Parlamentarnego kazały mu udać się do Londynu, aby mobilizować angielskich polityków i lokalną Polonię w sprawie uznania granicy polsko-niemieckiej. W książce „Porozumienie przeciw monowładzy” prezes wspomina: „Na lotnisku miałem kłopoty z kontrolą paszportową. Mimo dyplomatycznego paszportu wypytywano mnie, co chcę robić i gdzie mieszkać. Wysilałem się, by coś odpowiedzieć (…). Wróciłem do Polski z pewną ulgą”.
25128	28	Rok później Kaczyński odbył kolejny lot do Anglii – tym razem nie opuścił jednak nawet terenu lotniska. Od razu udał się do Warszawy powrotnym samolotem z Ryszardem Kaczorowskim, który postanowił zwrócić insygnia głowy państwa II Rzeczypospolitej.
25128	30	Na następną wizytę w kraju królowej trzeba było czekać 20 lat. W czerwcu 2010 r., jako kandydat PiS na prezydenta, Kaczyński złożył wizytę premierowi Davidowi Cameronowi. Kamery uchwyciły uprzejme powitanie Brytyjczyka i reakcję Kaczyńskiego: słowa „aj dont anderstend”, połączone z panicznym machaniem rękami i szukaniem tłumacza.
25128	32	22 marca 2017 r. Kaczyński udał się do Londynu po raz ostatni, aby spotkać się z premier Theresą May i przedyskutować kwestię brexitu. Przez zamach terrorystyczny na Moście Westminsterskim musiał jednak zostać przymusowo na noc w Londynie. Nie jest to – przyznacie – wspomnienie, do którego chce się wracać.
25128	34	Wśród zalet pobytu w Anglii Kaczyński mógłby niewątpliwie wymienić to, że kraj ten przestał należeć do Unii Europejskiej, narzucającej i Polsce swoje zdanie w kwestii praworządności czy praw człowieka. Ponadto Kaczyński, który m.in. przez dwóję z angielskiego nie zdał w liceum z klasy do klasy, mógłby na Wyspach natknąć się na licznych Polaków i otworzyć usta w jedynej sobie znanej mowie. Zachodzi jednak ryzyko, że wśród rodaków mogłyby się znaleźć osoby nieprzychylne prezesowi – choćby działaczki proaborcyjne, które licznie protestowały w zeszłym tygodniu przed ambasadą w Londynie. I skończyłby co najmniej po mordzie obity.
2514	1	Czy szczepienia przeciwko COVID mogą być obowiązkowe? Opinia prawna HFPC
2514	3	W Sejmie czeka na rozpatrzenie poselski projekt ustawy zakładający wprowadzenie obowiązkowych szczepień przeciwko COVID-19. „Bieżąca sytuacja epidemiczna może uzasadniać rozszerzenie obowiązku szczepień ochronnych również na szczepienia przeciw COVID-19. Krok taki byłby istotny dla ochrony zdrowia osób, które nie mogą się szczepić, jak również dla zagwarantowania efektywnego dostępu do opieki zdrowotnej osobom, które cierpią z powodu innych chorób niż COVID-19” – podkreśla w swojej opinii prawnej HFPC.
2514	5	Obowiązek władz
2514	7	W swojej opinii HFPC zwróciła uwagę, że konstytucja nakłada na władze publiczne obowiązek zwalczania chorób zakaźnych, choć nie określa szczegółowo, jak powinien on być realizowany.
2514	9	Sposobem na wypełnienie tego zobowiązania mogą być obowiązkowe szczepienia przeciwko konkretnym chorobom epidemicznym i z tego rozwiązania władze korzystają od co najmniej kilkunastu lat. W swojej opinii HFPC przypomina, że w Polsce nakaz szczepień dotyczy aż 14 chorób i jak dotąd konstytucyjność takich zobowiązań nie była podważana. Co istotne, już funkcjonująca ustawa pozwala na objęcie obowiązkiem szczepień ochronnych również te przeciwko koronawirusowi. Przyjęcie oddzielnej ustawy w tym przedmiocie pozwoliłoby na rozwianie jakichkolwiek wątpliwości wokół legalności tak sformułowanego obowiązku, gwarantując jego lepsze egzekwowanie.
2514	11	Szczepienia a wolność osobista
2514	13	Nakaz szczepienia ingeruje w wolność osobistą jednostki oraz jej prawo do poszanowania życia prywatnego. Prawa te nie mają jednak charakteru absolutnego. W określonych warunkach i na określonych zasadach mogą być ograniczane.
2514	15	Konstytucja wymaga w tym względzie, aby takie ograniczenia były ustanawiane tylko w ustawie i tylko wtedy, gdy są konieczne w demokratycznym państwie dla ochrony określonych wartości. Wśród nich wymienia zdrowie, prawa i wolności innych osób, a także porządek publiczny.
2514	17	Trybunał w Strasburgu: obowiązkowe szczepienia nie naruszają praw
2514	19	Obowiązek szczepień ochronnych był niedawno także przedmiotem orzeczenia Europejskiego Trybunału Praw Człowieka. W sprawie Vavřička i inni p. Czechom uznał on obowiązkowe szczepienia za zgodne z Europejską Konwencją Praw Człowieka. Jednocześnie nakreślił przy tym szereg okoliczności, które powinny być wzięte pod uwagę przy ocenie, czy szczepienia przeciwko konkretnej chorobie powinny stać się obowiązkowe.
2514	21	Warto podkreślić, że w tej sprawie swoją opinię złożył także polski rząd, w której zaznaczył, że obowiązek szczepień jako taki nie narusza praw i wolności określonych w Konwencji.
2514	23	Sytuacja epidemiczna wymaga działania
2514	25	W świetle kryteriów zarysowanych przez ETPC należy uznać, że bieżąca sytuacja epidemiczna może uzasadniać rozszerzenie obowiązku szczepień ochronnych również na szczepienia przeciw COVID-19. „Innym, alternatywnym rozwiązaniem przeciwdziałania pandemii mogłoby być wprowadzanie dalszych ograniczeń w swobodzie przemieszczania się, prawie do nauki, wolności prowadzenia działalności gospodarczej. Wysoce dyskusyjne przy tym byłoby twierdzenie, że środki takie miałyby mniej dolegliwy charakter od obowiązku poddania się szczepieniom ochronnym” – zaznacza HFPC w opinii.
25140	1	MIĘSO ARMATNIE W ZAPASIE
25140	3	Armia Czerwona jest najwyraźniej zielona. W prowadzeniu walki. Żołnierze biją się bez przekonania i zabijają tylko z przyzwyczajenia. Manewry ruskiej bandy przypominają w tej wojnie sceny z komedii o wojskowych patałachach. A to Cyganie podpierdolą im czołg, a to ostrzelają własne pozycje, czołgi stoją bo zabrakło paliwa, a żołnierze się poddają, bo zabrakło zaopatrzenia i nie jedli od trzech dni. Mit wielkiej, rosyjskiej armii padł jak Napoleon pod Waterloo.
25140	5	Jedyne sukcesy jakie odnoszą rosyjskie wojska, zanotowano w ostrzeliwaniu bloków mieszkalnych i zabijaniu cywili. W cywili łatwo trafiać, bo jest ich dużo, a skrupułów, podobnie jak etycznych wartości armia nie posiada. Ukraina miała być zajęta w trzy dni, tymczasem mijają trzy tygodnie i sukcesy są takie jak polskich sportowców na chińskiej olimpiadzie. Oj nie będzie medali za tę wojenkę.
25140	7	Niestety Putin kompletnie nie liczy się ze stratami i będzie wysyłał kolejnych żołnierzy na pewną śmierć. Człowiek w rosyjskiej taktyce wojennej jest niczym. „U nas mnogo ludiej” miał powiedzieć Stalin. W czasie drugiej wojny światowej stosowano tzw. rozpoznanie bojem. Na umocnione pozycje niemieckie ruszały oddziały, które z przodu miały hitlerowców, a za plecami plutony NKWD. Oddziały te były wysyłane na pewną rzeź, ale chodziło o odkrycie się niemieckich stanowisk ogniowych, które następnie bombardowano.
25140	9	Putin tzw. drugą wojnę czeczeńską rozpoczął od prowokacji. W 1999 roku w Moskwie, Riazaniu i Wołgodońsku służby specjalne wysadziły w powietrze bloki mieszkalne. Działo się to w nocy i nad ranem. Zginęło kilkaset śpiących obywateli. O zamachy oskarżono separatystów czeczeńskich i wówczas to Putin powiedział słynne słowa, że dorwiemy ich i utopimy nawet w kiblu, co spodobało się narodowi, który chciał zemsty. Dziś wiadomo, że za zamachami stały służby Putina, a wysadzenie w powietrze mieszkań było prowokacją mającą usprawiedliwić rzeź w Czeczeni.
25140	11	Także w tej wojnie Putinowi nie żal ani Rosjan, ani Ukraińców. Żal mu tylko, że jeszcze nie zdobył Kijowa i że nie może ogłosić się zwycięzcą tak szybko jak chciał.
25141	1	MILCZENIE AGATY
25141	3	Jest głośniejsze niż strzelanie z armaty. Jest wymowne i dzwoni w uszach jak trzy budziki naraz.
25141	5	Gdy były czarne protesty parasolek. Milczała. Gdy były kobiece protesty z wieszakami. Milczała. Gdy policja biła kobiety podczas Strajku Kobiet. Milczała. Gdy protestowały pielęgniarki i opiekunowie osób niepełnosprawnych. Milczała.
25141	7	Gdy policja wywoziła na komisariaty piętnastolatki, za wulgarne okrzyki na demonstracjach. Milczała. Gdy dzieci z Michałowa wywożono na bagna i do lasu. Milczała.
25141	9	Widziałem film jak czyta dzieciom bajki na zamku królewskim w Warszawie. Jej to pasuje. Mąż Andrzej też opowiada bajki. I to nie tylko na zamku, a cały czas. Może Agata powinna jednak poczytać coś o prawach kobiet?
25141	11	Teraz, gdy na skutek działań lobby fanatyków religijnych i decyzji Trybunału kucharki Przyłębskiej, wprowadzono przepisy o całkowitym zakazie usuwania ciąży, nawet w wypadku gwałtu czy zagrożenia życia, umiera młoda dziewczyna z Pszczyny, też milczy.
25141	13	A mogłaby zrobić choć mały gest. Pochodzi wszak z dobrej, krakowskiej rodziny. Rodziny wrażliwych poetów. Gdy w dniu premiery propagandowego filmu Smoleńsk, poszła na inny film, odbierano to niemal jako demonstrację samodzielności. Ale ona nigdy samodzielna nie była i nie będzie.
25141	15	Szykowne stroje i elegancja, nie pokryją braku klasy i serca. Zimna, wyrachowana, przewidywalna jak ćwiczenia gramatyki niemieckiej.
25141	17	Trafiła się jej w życiu fucha stulecia. Przypadek sprawił, że mąż, człowiek bez kręgosłupa, o mentalności gimnazjalisty i aparycji Jasia Fasoli, został prezydentem, a ona Pierwszą Damą.
25141	19	Nie będzie sobie tej fuchy psuła, gdy jakaś kobieta z małej mieściny daleko od Warszawy, kobiety której przecież nie zna, umrze na skutek durnego prawa. Nie będzie psuła sobie komfortu życia w pałacu prezydenckim, gdy jakieś kobiety cierpią, walczą o swoje i są bite.
25141	21	A jest już druga kadencja. Nikt Andrzeja nie zdejmie z fuchy. I drugi raz na fotel w Pałacu nie może startować. A więc mogłaby choćby współczuć.
25141	23	Jest takie powiedzenie, że na "Pana" to trzeba mieć pieniądze i wygląd. Na Pierwszą Damę wystarczy mieć po prostu serce. Jak widać zabrakło.
25143	1	Kłopoty z dotarciem, czyli Objazdowy Cyrk Pana Prezesa
25143	3	Każdy, kto miał kiedyś nowy samochód wie, że przez pierwszych kilka tysięcy kilometrów nie wolno piłować auta i dociskać pedału gazu. Nowe auto musi się dotrzeć.
25143	5	Jarosław Kaczyński to nie jest świeżak w polityce, a raczej ostro już zajechany gruchot. A mimo tego dotyczą go problemy dotarcia.
25143	7	Z DOTARCIEM do Jarosława problemy mają Polacy, którym utrudnia się wejście na jego niby otwarte spotkania. Pedał gazu w tej sprawie ostro dociska policja, która przegania wszystkich obywateli chcących powiedzieć Prezesowi co o nim myślą.
25143	9	Ostatnio w Kórniku, na spotkaniu z lokalną społecznością wpuszczano tylko wcześniej oznakowanych osobników przywiezionych autokarami, natomiast miejscowi byli blokowani przez wzmocnione siły policyjne.
25143	11	Dotarcie do Jarosława było niczym sforsowanie warownego zamku. Radiowozy i uzbrojeni po zęby policjanci chroniący zbawiciela narodu to widok, do którego wszyscy zdążyli się już przyzwyczaić. Pewną nowością były oddziały konne policji, które uprawiały policyjne rodeo, strasząc chętnych, którzy chcieli spotkać się z Jarosławem.
25143	13	Specjaliści od ochrony twierdzą, że jeśli temperatura Objazdowego Cyrku Pana Prezesa będzie się potęgować w takim tempie jak ostatnio, to ani patrole konne, ani szarże ułańskie z radiowozami już nie wystarczą. Trzeba będzie wzmocnić ochronę wozami bojowymi, czołgami, a być może i wyrzutniami rakiet. Specjaliści wojskowi twierdzą, że na kolejne spotkania Prezesa trzeba będzie budować okopy i rozciągać zasieki z drutem kolczastym. Mogą też przydać się miny przeciwpiechotne.
25143	15	Sporą ilość sprzętu w związku z wojną w Ukrainie ostatnio zakupiono, więc nie będzie z tym problemu. Pytanie tylko, czy nie taniej robić spotkania z miejscową społecznością w biurach na Nowogrodzkiej, skoro i tak w rolę miejscowych wcielają się zatrudnieni aktorzy i statyści? Za każdym razem wysyłać tylko ekipę TVP, która zamaskowana i z doklejonymi wąsami sfilmuje kilka obrazków z danej miejscowości i taki materiał domontuje się do pięknej relacji z lokalnych odwiedzin Jarozbawa.
25148	1	Srebro na niedzielę (bo milczenie jest złotem)
25148	3	Bezkompromisowy Szymon
25148	5	Bezkompromisowy Szymon Hołownia, lider Polska2050 zawsze krytykował rządy Zjednoczonej Prawicy. Pisał też negatywnie o Ministerstwie Spraw Zagranicznych. Tymczasem okazało się, że założona przez niego fundacja Dobra Fabryka w 2020 roku otrzymała 680 tysięcy złotych dotacji z tegoż resortu. Zapewne przyjął je z obrzydzeniem, ale jednak przyjął. Ciekawi mnie natomiast jedno: za co je dostał? Może za równie krytyczny stosunek do Platformy Obywatelskiej i jej kandydata na prezydenta?
25148	7	Sukcesy Polskiego Ładu
25148	9	Polskim nauczycielom politycy Zjednoczonej Prawicy obiecywali odczuwalny wzrost zarobków, tymczasem na początku stycznia pedagodzy przecierali oczy ze zdumienia widząc kwoty, które wpłynęły na ich konta. Okazało się, że ich pensje są niższe o kilkaset złotych od grudniowych. Minister edukacji i nauki Przemysław Czarnek jednego dnia zarzucił dziennikarce kłamstwo w związku z pytaniami o niższe wypłaty nauczycieli po wprowadzeniu Polskiego Ładu. Dowodził, że to „na pewno nie przez Polski Ład, tylko przez inne powody”. Następnego dnia jednak rzecznik rządu Piotr Mueller przyznał, że doszło do wypłat niższych pensji i przeprosił za „nieścisłości legislacyjne”. W końcu nawet premier przeprosił za błędy i obiecał ich naprawę za pomocą nowego rozporządzenia. Problem w tym, że jak zgodnie twierdzą prawnicy, ustaw nie można zmieniać rozporządzeniami. Ale kto by się przejmował takimi drobiazgami przy naprawie tego sztandarowego dzieła, wszak w naszym pięknym kraju prawo niewiele znaczy, o ile nie jest w parze ze sprawiedliwością…
25148	11	Raz to za mało!
25148	13	Jeszcze przed Nowym Rokiem po raz pierwszy została otwarta obwodnica Kraśnika. Odbyło się to w skromnej asyście samorządowców z PiS, publicznej telewizji i z udziałem Jarosława Stawiarskiego (PiS), marszałka województwa lubelskiego.  Ale raz to za mało! Kilka dni później zatrzymano ruch na już oddanej do użytku drodze i nastąpiło ponowne uroczyste przecinanie wstęgi. Tym razem z udziałem wicepremiera Jacka Sasina i ministrów: infrastruktury Andrzeja Adamczyka, funduszy i polityki regionalnej Grzegorza Pudy, edukacji i nauki Przemysława Czarnka oraz wiceministra finansów Piotra Patkowskiego. Na drugie, znacznie bardziej huczne otwarcie, zaproszono niemal 60 osób, w tym tych samych samorządowców, co w poprzednim tygodniu. Ciekawe, czy nie mieli déjà vu w trakcie tej drugiej imprezy…
25148	15	Dura lex, sed lex
25148	17	Pamiętacie, jak podczas protestów Strajku Kobiet w związku z zaostrzeniem prawa antyaborcyjnego, pewnej dziewiętnastolatce policjanci złamali rękę? Dziewczyna wniosła sprawę do sądu przeciw policji. Otóż ostatnio, po roku rozpatrywania, sprawa ta zakończyła się umorzeniem. Tymczasem podejrzanego o namalowanie antyrządowych i antykościelnych haseł na elewacji kościoła św. Krzyża sąd na wniosek prokuratury umieścił w areszcie tymczasowym na trzy miesiące. Polskie prawo karne to jednak prawdziwa dżungla, pełna tajemnic i niespodzianek, bo w jego myśl okazało się, że pisanie sprayem po murze jest bardziej niebezpieczne dla społeczeństwa niż przemoc i uszkodzenie ciała.
25154	1	Kraska: mamy 599 nowych zakażeń. Liczba zakażeń spada
25154	3	Liczba zakażeń koronawirusem w Polsce tydzień do tygodnia spada. W ubiegły poniedziałek nowych przypadków było 618. Dziś, jak wynika ze słów wiceministra zdrowia Waldemara Kraski, COVID-19 potwierdzono u 599. "To jest, jeśli porównamy tydzień do tygodnia, spadek o 2 proc., czyli jest mniej tydzień do tygodnia" — podsumował polityk w rozmowie z TVP.
25154	5	Zakażeń tydzień do tygodnia jest mniej o 2 proc.
25154	7	Ministerstwo Zdrowia każdego dnia publikuje dane dotyczące nowych zakażeń czy zgonów w związku z COVID-19. Są one upubliczniane o godz. 10.30. 8 sierpnia najnowsze dane poznaliśmy jednak z wyprzedzeniem. Informację o zakażeniach w poniedziałkowy ranek przekazał wiceminister zdrowia Waldemar Kraska.
25154	9	— Dzisiaj to jest 599 przypadków [COVID-19] czyli to jest, jeśli porównamy tydzień do tygodnia, spadek o 2 proc., czyli jest mniej tydzień do tygodnia. To są małe liczby, ponieważ to są liczby z weekendu, ale jeżeli popatrzymy na statystyki i także otoczenie naszego kraju, czyli kraje Europy Zachodniej, ale także Czechy, Słowację wszędzie widzimy falę spadkową, czyli ta fala letnia koronawirusa jest już zdecydowanie słabsza – powiedział Waldemar Kraska w TVP.
25154	11	Sytuacja epidemiczna w Polsce — dane z 7 sierpnia
25154	13	Dzień wcześniej, 7 sierpnia 2022 r. Ministerstwo Zdrowia informowało o 698 nowych zakażeniach koronawirusem. Najwięcej przypadków odnotowano w woj. mazowieckim (105), śląskim (78) i małopolskim (61). Wyzdrowiało siedem osób zakażonych COVID-19. Tego dnia nie odnotowano ani jednego zgonu wśród chorych.
25162	1	Chińskie wojsko kontynuuje ćwiczenia wokół Tajwanu
25162	3	Chińskie wojsko kontynuuje w poniedziałek ćwiczenia na morzach i w przestrzeni powietrznej wokół Tajwanu - poinformowało w mediach społecznościowych dowództwo wschodniego teatru działań chińskiej Armii Ludowo-Wyzwoleńczej (ALW).
25162	5	Armia będzie prowadzić "praktyczne ćwiczenia w przestrzeni morskiej i powietrznej". Chińscy żołnierze mają się szkolić m.in. w atakowaniu okrętów podwodnych - przekazano w oświadczeniu zamieszczonym na platformie Weibo.
25162	7	Chiny od czwartku prowadzą bezprecedensowe ćwiczenia wojskowe na wodach i w przestrzeni powietrznej otaczających Tajwan. Część manewrów odbywa się zaledwie 20 km od tajwańskich wybrzeży. Manewry są reakcją na niedawną wizytę przewodniczącej Izby Reprezentantów USA Nancy Pelosi w Tajpej, przeciwko której Pekin stanowczo protestował. Początkowo informowano, że ćwiczenia zakończą się w niedzielę.
25167	1	Wielka Rafa Koralowa jest wielka nie tylko z nazwy. Właśnie postawiła się zmianom klimatu
25167	3	Czy w dzisiejszych czasach możliwe jest, aby poruszając temat zmian klimatycznych i rafy koralowej napisać coś optymistycznego i pozytywnego? Wbrew intuicji okazuje się, że tak. To naprawdę zaskakująco dobra wiadomość
25167	5	Jak donoszą naukowcy z Australijskiego Instytutu Nauk o Morzu, Wielka Rafa Koralowa jest aktualnie największa od niemal 40 lat. Takiego "odrodzenia", które obejmuje aż 2/3 powierzchni Wielkiej Rafy Koralowej chyba nikt się nie spodziewał.
25167	7	Powszechnie wiadomo, że zmiany klimatu, bezustanne ogrzewanie wód oceanicznych wystawiają wrażliwe na temperaturę i nasłonecznienie koralowce na naprawdę trudne warunki rozwoju. Coraz częściej pojawiające się fale upałów, a tym samym wzrosty temperatury morza powodują co roku tzw. blaknięcie rafy koralowej, co prowadzi do stopniowego obumierania tego fascynującego ekosystemu.
25167	9	Rafa koralowa powoli się odbudowuje
25167	11	Tym bardziej zaskakujący jest opisywany przez naukowców w raporcie proces zachodzących w północnych i centralnych rejonach Wielkiej Rafy Koralowej. Wygląda na to, że koralowce postanowiły walczyć o przetrwanie. Tak intensywnego procesu odbudowy oceanografowie nie widzieli od dekad.
25167	13	Zważając na to, że póki co proces ogrzewania atmosfery postępuje w coraz szybszym tempie, szczególnie cieszy fakt, że blaknięcie rafy koralowej z 2020 i 2022 roku nie jest już tak intensywne jak jeszcze 5-6 lat temu. To z kolei oznacza, że koralowce coraz lepiej znoszą panujące w oceanie warunki i są w stanie się odbudowywać.
25167	15	Oczywiście, mowa tutaj o dużym kroku w dobrą stronę, ale do pełnego sukcesu jeszcze zdecydowanie daleko. Badacze wskazują, że w centralnej części Wielkiej Rafy Koralowej żywe koralowce osiągnęły poziom 33 proc., a w regionie północnym aż 36 proc. Może się to wydawać niewiele, ale jest to już wzrost, który przywraca nadzieję na to, że koralowce potrafią się odrodzić i wrócić do życia. Gdyby ten trend się utrzymał w kolejnych latach, a epizody blaknięcia rafy stałyby się nieco rzadsze, być może wspaniała rafa koralowa, która jest jednym z najbardziej unikatowych ekosystemów morskich na Ziemi, może wrócić do pełni glorii i uchronić przed wyginięciem tysięcy gatunków, które na niej polegają.
25171	1	w „Wiadomościach” TVP! Jak Tusk z Niemcami „wymyślili rtęć”
25171	3	Jednego możemy być pewni: dopóki rządzi PiS, nic nie może zostać wyjaśnione w sposób ostateczny i wiarygodny. Usłyszymy taką opowieść, która przyniesie najmniej szkód władzy.
25171	5	Główne wydania „Wiadomości” TVP w poniedziałek i wtorek (15–16 sierpnia) miały na temat katastrofy ekologicznej na Odrze jasny przekaz: sytuacja jest pod kontrolą, a „totalna opozycja” z inspiracji niemieckiej kłamie o rtęci w rzece. Metafory Tuska o „śniętym państwie PiS” oraz „PiS, który jest jak rtęć”, są pustym oszczerstwem w stosunku do władz, którym w sprawie Odry nic nie można zarzucić.
25171	7	„Wiadomości” z 15 sierpnia były patetyczno-religijnym programem okolicznościowym (Dzień Wojska Polskiego), w którym można się było m.in. dowiedzieć od samej Danuty Holeckiej, że Matka Boska dwukrotnie ukazała się żołnierzom rosyjskim, broniąc im wstępu do Warszawy. Widzenie to wywołało popłoch w szeregach bolszewickich. Poza tym z okazji świątecznego koncertu w Elblągu wychwalano pod niebiosa przekop Mierzei Wiślanej – już nie tylko jako inwestycję w niepodległość Polski, lecz także wspaniałe przedsięwzięcie gospodarcze. Żadnych wątpliwości – nawet w tej drugiej kwestii – dziennikarze publicznej telewizji nie mają.
25171	9	TVP. Ta egzaltacja, te wzruszenia, ta duma
25171	11	Bardzo trudno odnaleźć się w tej charakterystycznej infantylno-militarystycznej estetyce i retoryce komuś, kogo nie wychowano na rosyjsko-azjatyckich wzorcach życia publicznego. Starsi Polacy pamiętają to z PRL i zapewne niektórym się to podoba. Wiadomo, młodość. Ci zaś, którzy nie pamiętają PRL, mogą sobie skojarzyć styl telewizji Jacka Kurskiego z Chinami albo innymi krajami Wschodu. Coś z tego dochodzi bowiem do nas poprzez filmy i filmiki. Ta egzaltacja, te wzruszenia, ta duma... Tylko czy my naprawdę musimy robić się na Azję? Czy Jacek Kurski, produkując swoje „Wiadomości” dla prezesa Kaczyńskiego, widzi w nim małego Xi Jinpinga? Swoją drogą, ciekawy trop: azjatyckie cechy Jarosława Kaczyńskiego. Rzucam piłeczkę – niechaj sinolodzy łapią.
25171	13	W każdym razie profil psychologiczny prezesa Polski w oczach prezesa TVP pozostanie tajemnicą tego ostatniego, jakkolwiek trzeba pana Kurskiego podziwiać za profesjonalizm w rzemiośle propagandy i ogromne oddanie dziełu utrzymania się na stołku, z którego kilku innych panów chętnie by go zepchnęło.
25171	15	Wróćmy jednakże nad Odrę. Przekaz z wtorku 16 sierpnia był już znacznie bardziej rozbudowany. Podano sporo konkretnych informacji, które znamy również z innych mediów. Ile pobrano próbek wody, co się mogło wydarzyć (jak wiadomo, na razie nie wiadomo), ile wyłowiono martwych ryb. Przede wszystkim poinformowano (zdaje się, że zgodnie z prawdą), że sytuacja się poprawia.
25171	17	Wspomniano też o zarybianiu Odry, na co (jak zapewnił premier Morawiecki we wtorek) znajdą się środki. Generalnie, jak wynika z materiału „Wiadomości”, nic aż tak wielkiego się nie stało, a przyczyna katastrofy – choć do końca nieznana – ma zapewne związek z niskim stanem wód, który wywołuje wszak rozmaite kłopoty ekologiczne nie tylko u nas. Dodam tu od siebie, że w nawale materiałów dziennikarskich na temat katastrofy odrzańskiej bardzo mało mówi się o tym, jak ten stan wód się faktycznie kształtował. Wydaje się, że nie był taki znowu niski. Prawie nie mówi się też o zbiornikach retencyjnych i śluzach, a więc o tym, czy wykorzystano możliwości rozrzedzenia wód Odry. Zapewne temat ten jeszcze powróci.
25171	19	Tusk porównuje PiS do rtęci
25171	21	Tymczasem oglądamy wtorkowe „Wiadomości”. Zaraz po materiale o Odrze, utrzymanym w dość rzeczowym tonie, nastąpił istny wybuch hejtu na Donalda Tuska. Oto „totalna opozycja” wykorzystuje nieszczęście, jakim jest katastrofa ekologiczna, do brudnej wojny politycznej, którą prowadzi ręka w rękę z Niemcami. Bronią w tej wojnie była dezinformacja w sprawie rzekomej obecności rtęci w Odrze, co się przecież nie potwierdza. PO zalewa kraj „lawiną kłamstw”, a ma to we krwi. Dość przypomnieć, że premier Kopacz mówiła, że nie ma pieniędzy na żadne 500 plus, a jednocześnie Tusk zapowiadał, że wprowadzi podobny program. Jak widać, jest krętaczem. Kiedyś podniósł wiek emerytalny, a teraz chce czterodniowego dnia pracy...
25171	23	Wprawdzie sam nie mogę już nadążyć za czterodniowym dniem pracy, lecz co do PiS jako śniętej ryby i porównania go do rtęci, to nie wydają się to epitety jakoś bardzo wybujałe – i to niezależnie od tego, ile związków rtęci w końcu wykryto bądź nie wykryto. Insynuacja, że PO razem z Niemcami „wymyślili rtęć”, jest absurdalna. Wiadomość o rtęci pojawiła się w niemieckich mediach, a jednocześnie usłyszała o niej marszałkini województwa lubuskiego Elżbieta Polak od ministra środowiska Brandenburgii Alexa Vogla. Pewnie gdzieś jakiś związek rtęci został wykryty, ale to się nie potwierdziło w kolejnych próbkach. Tusk użył porównania PiS z rtęcią, gdy „hipoteza rtęci” była jeszcze na czasie. Hipoteza przeszła już do historii, lecz metafora nie straciła na aktualności – i to z bardzo wielu powodów.
25171	25	Opozycja nie zarzuca władzom, że dopuściły do tego, że w Odrze znalazł się taki czy inny związek chemiczny (być może zresztą przyjdzie czas również na takie zarzuty), lecz to, że nie reagowała na czas. I to jest sprawa kluczowa. O to właśnie toczy się gra i na tym koncentruje się strategia PR władzy. Pokazują to konferencje prasowe dygnitarzy, które odbyły się we wtorek 16 sierpnia. Po bardzo profesjonalnym i pełnym szczegółów przekazie ministrów środowiska i infrastruktury dziennikarze zaczęli dopytywać o datę podjęcia interwencji przez instytucje centralne. Pytania pozostały bez odpowiedzi, a prowadzący konferencję urzędnik bezceremonialnie je „wygaszał”. Widać było jak na dłoni, że temat opóźnienia zastrzeżony został dla samej „góry” (bo przecież mówił o nim premier, dymisjonując dwóch wysokich urzędników), zaś ministrowie Moskwa i Adamczyk mieli się w tej arcydrażliwej sprawie nie wypowiadać.
25171	27	PiS ucieka do przodu
25171	29	Ostentacyjne odmawianie odpowiedzi to fatalna strategia. Jednak dosłownie z godziny na godzinę nastąpiła w niej zasadnicza zmiana. Oto na konferencji wojewody dolnośląskiego Jarosława Obrębskiego (PiS) i jego zastępcy przedstawiano liczne szczegóły odnośnie do chronologii zdarzeń. Wyjaśnienie kilkudniowego opóźnienia w zdecydowanych działaniach na Dolnym Śląsku, podawane przez lokalnych włodarzy z PiS, było takie, że po pierwszych sygnałach o licznych śniętych rybach przyszła poprawa sytuacji, a dopiero po kilku dniach jej radykalne pogorszenie. Tym samym reakcje władz były proporcjonalne i odpowiadały rozwojowi sytuacji. To zapowiedź nowej narracji PiS. Owszem, były opóźnienia, lecz uzasadnione dynamiką przebiegu katastrofy.
25171	31	Można więc mówić raczej o braku przezorności niż o zaniedbaniach. Jednocześnie PiS „ucieka do przodu”, bo jak chwaliły się „Wiadomości”, rząd chce teraz stworzyć najnowocześniejszy w Europie system wczesnego ostrzegania o zanieczyszczeniach wód. Ma to wprawdzie tyle wiarygodności co samochody elektryczne i promy Morawieckiego, ale do uspokojenia elektoratu się może przydać. W dramacie „katastrofa ekologiczna rzeki Odry” wiele się może jeszcze wydarzyć. Może się też wydarzyć niewiele i za dwa tygodnie temat zniknie, zastąpiony całkiem nowym. Dziś trudno ocenić prawdopodobieństwo obu tych scenariuszy. Jednego możemy być pewni – dopóki rządzi PiS, nic nie może zostać wyjaśnione w sposób ostateczny i wiarygodny. Usłyszymy taką opowieść, która przyniesie najmniej szkód władzy.
25173	1	Rtęć zagubiona w tłumaczeniu. Propaganda odwraca uwagę od porażki rządu ws. Odry
25173	3	Prorządowe media i politycy PiS wczorajszą wypowiedź niemieckiego ministra uznali za dowód na "kłamstwa" marszałkini Elżbiety Polak o obecności rtęci w Odrze. Propaganda przez cały poniedziałek odwracała uwagę od opieszałej reakcji polskiego rządu na skażenie rzeki
25173	5	Na koniec dnia w poniedziałek okazało się, że niemieckie pomiary rzeczywiście wykazały rtęć w wodzie, ale pobrana ona była nie z głównego nurtu rzeki i wiadomo już, że nie odpowiada za śmierć ryb. Nadal, trzy tygodnie od pierwszych sygnałów o katastrofie Odry, nie wiadomo, co zabija rzekę.
25173	7	15 sierpnia był jednak dniem rtęci i premier Morawiecki mógł na konferencji prasowej nad Odrą obrzucić Donalda Tuska oskarżeniami o fake newsy.
25173	9	Pierwiastek zagubiony w tłumaczeniu
25173	11	Informacja o tym, że Odrę może zabijać sól rtęci, pojawiła się pod koniec tygodnia. Powtarzali ją działacze PO, powołując się na pierwsze niemieckie analizy.
25173	13	Marszałkini Elżbieta Polak opublikowała na Twitterze zdjęcie z wideokonferencji z niemieckim ministrem i napisała, że ten „w bezpośredniej rozmowie” przyznał, że „stężenie rtęci w Odrze było tak wysokie, że nie można było określić skali”. Tym samym potwierdziła doniesienia niemieckiego radia i telewizji RBB, które jako pierwsze podało publicznie informacje o rtęci w rzece.
25173	15	Na dobre afera z rtęcią rozkręciła się w niedzielę, bo propaganda rządowa zrobiła z tego główny problem Odry i przekonywała, że to fałszywa informacja rozsiewana przez opozycję. Zaczęło się po wspólnych, polsko-niemieckich konsultacjach i konferencji prasowej ws. sytuacji na Odrze w niedzielę 14 sierpnia 2022. Miał to być początek nowej, lepszej współpracy obu państw w celu ustalenia przyczyn ekologicznej katastrofy. Zamiast tego otarliśmy się o dyplomatyczny skandal.
25173	17	Dziennikarz TVP zapytał niemiecką delegację, czy rzeczywiście w próbkach z rzeki znaleziono rtęć, jak podaje marszałkini Polak.
25173	19	„Marszałek województwa lubuskiego napisała na Twitterze w piątek, że pan potwierdził jej osobiście, że stężenie rtęci w Odrze było tak wysokie, że nie można było określić skali. Chciałem pana zapytać, czy pan powiedział takie słowa, na jakiej podstawie i dlaczego” – tak brzmiało pytanie. Ale, jak pisaliśmy w OKO.press, polski tłumacz, który przekazał pytanie ministrowi rolnictwa i środowiska niemieckiego landu Brandenburgia Axelowi Voglowi zapytał go jednak, czy mówił marszałkini Polak, że Odra jest „żrąca”. Kwestię rtęci pominął.
25173	21	Vogel odpowiedział, że „taka wypowiedź nie jest mu znana”. „Poinformowaliśmy, że odczyn pH jest bardzo wysoki i nie możemy wyjaśnić, dlaczego tak się stało” – dodał.
25173	23	Ale choć pytanie zostało źle przetłumaczone, polskie prorządowe media uznały, że minister zaprzeczył. I rozpoczęły nagonkę na Elżbietę Polak.
25173	25	Ostre słowa do cytatów dostarczyli na Twitterze politycy PiS.
25173	27	„Po tej wypowiedzi niemieckiego ministra zasadne jest podejrzenie, że Elżbieta Polak w sytuacji kryzysowej dezinformowała opinię publiczną ws. sytuacji na Odrze. Moim zdaniem powinny to wyjaśniać odpowiednie służby” – napisał w niedzielę wieczorem wiceminister spraw wewnętrznych i administracji Paweł Szefernaker.
25173	29	„No to jest niezła afera. Czyli marszałek województwa lubuskiego wymyśliła sobie rtęć? Może po to, by odwrócić uwagę od problemów w podległym jej WORD?” – wtórował mu Maciej Wąsik, również wiceszef w MSWiA.
25173	31	„Sprawa jest oczywista. Oficjalne stanowisko Niemiec jest znane” – skwitował sprawę wiceminister klimatu i środowiska Jacek Ozdoba.
25173	33	„Marszałek woj. lubuskiego »dezinformowała opinię publiczną« ws. rtęci?” – to pytanie, które jeszcze w poniedziałkowe południe widniało na stronie głównej portalu TVP.info. Podobne tytuły pojawiły się na portalach wPolityce.pl i Polska Times.
25173	35	Niemcy zdumieni
25173	37	„To jest oburzające! Zostałem zapytany przez tłumacza o rzekomy cytat z mojej osoby, że woda w Odrze może poparzyć ręce. Zareagowałem na to i wyjaśniłem wartości pH. Nie pytano mnie o poziom rtęci”- napisał na Twitterze dziś rano Vogel.
25173	39	Do wpisu załączył udostępnione przez jednego z Twitterowiczów zrzuty ekranów pokazujące, jak prorządowe polskie media wykorzystują wypowiedź Vogla do dementowania rzekomego fake newsa marszałkini Polak.
25173	41	Jak się okazało, niemiecki minister na konferencji w ogóle nie usłyszał pytania o rtęć, nie mógł więc nic zdementować.
25173	43	Prorządowe media zdążyły jednak przekierować uwagę na ten swoisty „sukces” władzy — brak rtęci w rzece. Tysiące martwych ryb, skażenie Odry i opieszałość rządu w reakcji na ekologiczną katastrofę zeszły na dalszy plan.
25173	45	Rtęć była, ale to nie ona zabija
25173	47	Wciąż nie wiemy, co zabiło tysiące ryb w Odrze. Polskie i niemieckie badania na razie wskazują na duże zasolenie wody, podwyższone — zasadowe — pH oraz podwyższone stężenie tlenu.
25173	49	Z przesłanego do OKO.press maila z ministerstwa środowiska Brandenburgii wynikało, że poziom rtęci jest wciąż sprawdzany. W tym kontekście sobotni komunikat ministry klimatu Anny Moskwy, w którym zapewnia, że Niemcy nie stwierdzili obecności rtęci w wodzie, wydawał się przedwczesny (Na konferencji prasowej w niedzielę ministra informowała, że Polska „prowadzi prace nad identyfikacją źródła”).
25173	51	„Na dziś żadne z badań nie potwierdziło obecności substancji toksycznych. Prowadzimy też badania ryb. Mamy zakończone badanie w kierunku rtęci i metali ciężkich – nie stwierdzono ich w próbkach. W najbliższym czasie sprawdzimy 300 kolejnych wskaźników” – mówiła Moskwa w niedzielę.
25173	53	W poniedziałek po południu niemieckie władze podsumowały spotkanie ze stroną polską.
25173	55	Minister Axel Vogel potwierdził, że ostrzegał Elżbietę Polak, że w pierwszej zbadanej przez Niemców próbce wykryto duże stężenie rtęci. W rozmowie z marszałkinią miał jednak dodać, że próbka mogła być anomalią, a badania należy wykonać ponownie.
25173	57	Kolejne próbki miały dać wyniki w granicach tolerancji środowiskowej lub nieznacznie ją przekraczające.
25173	59	Vogel powiedział, że nie sądzi, by to rtęć była przyczyną umierania ryb. Bo pierwiastek ten długo kumuluje się w żywych organizmach.
25173	61	„Błądzimy w ciemności, badamy się insektycydy, pestycydy, wszelkiego rodzaju substancje” – przyznał Vogel.
25173	63	Wieczorem niemiecka ministra środowiska Steffi Lemke powiedziała, że choć nadal trwają badania i nadal nie wiadomo, co zatruło rzekę, „rtęć nie wydaje się być przyczyną śmiertelności ryb”. Rzecznik Lemke Urlich Schulte powiedział Polsat News, że „rtęć nie została wykryta zarówno u śniętych ryb, jak i w samej wodzie. Tak więc dzisiaj możemy to wykluczyć”.
25173	65	Natomiast polski Główny Inspektorat Ochrony Środowiska przyznał, że w próbkach niemieckich, pobranych w starorzeczach Odry i jej dopływach rtęć była. Natomiast polskie badania w głównym nurcie rzeki rtęci nie wykazały, a Państwowa Inspekcja Weterynaryjna wykluczyła rtęć jako przyczynę śnięcia ryb.
25173	67	śnięte ryby w kanale gliwickim
25173	69	Min. Vogel podkreślił też, informacje o skażeniu Odry na wysokości Wrocławia strona niemiecka powinna była dostać od Polski już 28 lipca. „Tak się jednak nie stało. Zostaliśmy zaskoczeni” – ubolewał.
25173	71	„Pierwsze śnięte ryby w Brandenburgii zostały zauważone 9 sierpnia. Nie mieliśmy żadnego ostrzeżenia ze strony Polski” – powiedział rzecznik Schulte. A było to dwa tygodnie po tym, jak informacje o skażeniu Odry pojawiły się w Polsce. Wcześniej wędkarze informowali o martwych rybach w Kanale Gliwickim.
25176	1	Pisowska eko-omerta
25176	3	Idą w zaparte w sprawie Odry. Opozycja słusznie ciśnie o szczegóły. To cała lawina pytań. Na komisji sejmowej i w mediach. Gdyby odpowiedzieli uczciwie, jak było, byłaby szansa na współpracę sił politycznych. Ale oni nie czytali Bartoszewskiego ani Kotarbińskiego, że warto być przyzwoitym, a jak się nie wie, co powiedzieć, to się mówi prawdę. Oni wyraźnie nie wiedzą, co powiedzieć, a prawdy powiedzieć nie chcą. Więc po staremu: zamiast wyjaśniać, atakują tych, co chcą wyjaśnień.
25176	5	Tylko że w epoce netu nie ma próżni informacyjnej. Jeśli oni nie mówią prawdy, to pustkę wypełniają spekulacje. Krąży więc informacja o tym, kto zatruł Odrę. Nie powtarzam, bo niezweryfikowana. Na komisji w środę padło jednak kluczowe pytanie: czy chcecie ukryć sprawcę i powody odrzańskiej zmowy milczenia w obozie Kaczyńskiego? Gdyby tak było, uniki obecnej władzy nabrałaby spójności: wiedzą, ale mają potężny problem, więc kłamią i mataczą, grają na zwłokę, szukają chwytliwych tematów zastępczych.
25176	7	Jakiekolwiek będą ostateczne ustalenia – trucicielskie przestępstwo czy przyczyny przyrodnicze, czyli siła wyższa – sprawa Odry ma też dwa pozytywy. Po pierwsze, obywatele widzą, w jakiej kondycji pod rządami Kaczyńskiego jest państwo finansowane z ich podatków. Po drugie, wielu Polkom i Polakom otworzą się oczy na prawdę, że o przyrodę trzeba dbać, bo sama się nie obroni przed rabunkową eksploatacją jej zasobów pod osłoną złych rządów.
25176	9	Złe rządy drwią z „ekologizmu”, jak z innych rzekomych ideologii „lewactwa”. Dlatego Kaczyński zignorował katastrofę odrzańską podczas wypadu do Rudy Śląskiej. Milczał, bo może zna o niej prawdę od początku. Ale też dlatego, by nie sprawiać na pisowskim betonie wrażenia, że pytania opozycji w ogóle zasługują na odpowiedź. Jest przeciwnie: chcemy wiedzieć, czemu służą Wody Polskie, czemu nie ma stałego monitoringu rzek, jaki jest pomysł rządu na odratowanie Odry i na zapewnienie Polsce bezpieczeństwa wodnego.
25176	11	Taktyka przyjęta przez obóz Kaczyńskiego – mieszanka arogancji z manipulowaniem i reglamentacją informacyjną – i tak poniesie fiasko. Bo prędzej czy później odpowiedzi będą znane. Jeśli okaże się, że chodziło o ukrycie prawdy, wyborcy, nawet pisowscy, nie odpuszczą tematu.
25176	13	Pohukiwania, że zadawanie pytań jest niepatriotyczne, to karykatura konstruktywnej pracy sejmowej. Patriotycznie zachowują się posłowie zadający konkretne pytania rządzącym. Niepatriotyczne jest ich unikanie, gdy zegar ekologiczny tyka coraz głośniej.
25176	15	Część druga. Złote algi
25176	17	Wreszcie wymyślili: to złote algi, a nie KGHM za pozwoleniem Wód Polskich czy jakiś inny duży zakład państwowy. Katastrofa naturalna, jak w innych rzekach europejskich. Odwal się, Tusku.
25176	19	Tylko te sole, co z nimi? Skąd się nagle wzięły, a to na nich się tuczą złote algi? Tak czy owak, nie ich wina, tylko ,,hucpa polityczna’’ opozycji. I problem z głowy, bo PiS wije się i skomli póki mu jego piarowcy czegoś nie podsuną. Gdy ma przekaz, który uznają za wiarygodny, nerwy się uspokajają.
25176	21	Przedwcześnie. Są pierwsze sondaże już z wnętrza odrzańskiego zamętu. Prawie 70 procent uważa, że winę ponosi obecna władza. W badaniu politycznym Tuska dzieli od Kaczyńskiego tylko 2 procent, błąd statystyczny. Trend zniżkujący dla PiS się utrzymuje. Jest już chyba za późno, by dojść do pełnej prawdy o katastrofie. ,,Opieszałość’’ pomogła zatrzeć ślady i dowody. Ale oburzenia tak łatwo nie da się przeczekać.
2518	2	Konwencja Lewicy. Niemal we wszystkich wystąpieniach przekonywano do obowiązkowych szczepień
2518	4	Zamiast walczyć z pandemią, rządzący walczą o władzę - mówili na sobotniej konwencji liderzy Lewicy Włodzimierz Czarzasty i Robert Biedroń. Przekonywali, że w imię utrzymania "kruchej większości w Sejmie", rząd słucha ludzi, którzy twierdzą, że jak ktoś szczepi się na Covid-19, to ma chipa.
2518	6	Podczas sobotniej konwencji działacze Lewicy oraz zaproszeni przez nich lekarze, epidemiolodzy oraz osoby, które straciły bliskich w pandemii, przekonywali do lewicowej wizji "Recepty Dla Polski", jak nazwali pakiet rozwiązań, które - ich zdaniem - skutecznie pomoże państwu, w tym samorządom, w walce z piątą falą pandemii COVID-19 oraz przezwyciężaniu jej skutków. Przedstawili też propozycje rozwoju systemu ochrony zdrowia m.in. poprzez skokowy wzrost uposażenia personelu medycznego.
2518	8	Niemal we wszystkich wystąpieniach przekonywano do wprowadzenia obowiązkowych szczepień przeciwko Covid-19, co współprzewodniczący Nowej Lewicy, europoseł Robert Biedroń podsumował oświadczając, że "obowiązkowe szczepienia to gwarancja bezpieczeństwa dla nas wszystkich".
2518	10	Według współprzewodniczącego Nowej Lewicy Włodzimierza Czarzastego, osoby, które zaszczepione przeciw Covid-19, chorują rzadziej, a jeżeli chorują, to przebieg tej choroby jest lżejszy. Powołał się przy tym na dane statystyczne, z których wynika, że osoby zaszczepione rzadziej umierają, a spośród hospitalizowanych obecnie pacjentów, 90 proc. to osoby niezaszczepione. "Czy jest jakiś wniosek z tego?" - pytał. "Mam pomysł - może trzeba ludzi szczepić" - dodał.
2518	12	Czarzasty, a wcześniej inni posłowie i posłanki Lewicy, przypominali, że 7 grudnia ub. roku ich ugrupowanie złożyło w Sejmie projekt ustawy o obowiązkowych, ale nie przymusowych szczepieniach. Czarzasty zwrócił uwagę, że od tego momentu w Polsce - jak mówił - zachorowało na Covid-19 ponad milion osób, a 20 tysięcy z nich zmarło.
2518	14	Czarzasty przekonywał, że w kwestii walki z epidemią, rządzący nie słuchają ani ekspertów, ani lekarzy. "Panie premierze, czy pan wie, dlaczego od pana lekarze odeszli. Bo pan nie chce ich słuchać. A radzili panu, wielu z nich, obowiązkowe szczepienia" - zwrócił się do szefa rządu Mateusza Morawieckiego. "Słucha pan szaleńców, ludzi, którzy uważają, że świat jest płaski, słucha pan ludzi, którzy uważają, że ten płaski świat leży na skorupie żółwia. Słucha pan ludzi, którzy mówią, że jak ktoś się szczepi, to ma chipa - chińskiego, rosyjskiego; że będzie się zachowywał, jak robot, że nie będzie myślał, że ten chip wyjmie z niego rozum" - dodał.
2518	16	Wicemarszałek Sejmu oskarżył premiera i prezesa PiS Jarosława Kaczyńskiego, że "w imię większości sejmowej, większość sejmowa zabija ludzi". Czarzasty twierdził także, że Morawiecki i Kaczyński tylko dla utrzymania tej większości słuchają polityków, którzy "nie mają ani wiedzy, ani rozumu, a tylko złe emocje". Kilkukrotnie wskazywał w takiej narracji na posłankę Klubu Parlamentarnego PiS Annę Marię Siarkowską z Partii Republikańskiej, uznawaną w jego środowisku za liderkę "antyszczepionkowców". "Tworzycie taką sytuację, że większość sejmowa zabija ludzi" - powtórzył Czarzasty.
2518	18	Z kolei europoseł Biedroń ocenił, że Morawiecki oraz jego gabinet uznali, że "nic nie da się zrobić, że trzeba pandemię przeczekać", a następnie nawiązał do sobotniego kongresu europejskich partii prawicowych i konserwatywnych w Hiszpanii.
2518	20	"Dzisiaj premier Morawiecki, zamiast walczyć o życie i zdrowie Polaków, spotyka się z pro-putinowskimi, antyeuropejskimi liderami i liderkami. Nie interesują go Polki i Polacy. Zdradził" - podkreślił Biedroń.
2518	22	Według europosła, "w większości europejskich krajów od dawna funkcjonują takie standardy bezpieczeństwa, których w Polsce brakuje", natomiast obóz rządzący w Polsce nazwał partią "Nie Da Się".
2518	24	"Paszporty covidowe? Premier Morawiecki mówi +nie da się+. Obowiązkowe szczepienia - +nie da się+, darmowe testowanie na masową skalę - +nie da się+, przywileje dla zaszczepionych i bezpieczeństwo dla nas wszystkich - +nie da się+. Dzisiaj z pełną odpowiedzialnością możemy powiedzieć, że rządzi nami partia +Nie Da Się+. Morawiecki i Kaczyński, co widać dzisiaj już jak na dłoni, potrafią tylko bezczynnie rozkładać te dłonie, tak jakby setki umierających ludzi każdego dnia, Polek i Polaków, nic dla nich nie znaczył" - oświadczył Biedroń.
2518	26	Jego zdaniem, jedyne co dziś interesuje obóz rządzący, to utrzymanie "kruchej większości w Sejmie". "Robią to w sposób brutalny, za pomocą przekupstwa, szantażu i podsłuchu" - wyliczał. "Zamiast walczyć z pandemią, walczą o władzę" - ocenił współprzewodniczący Nowej Lewicy.
2518	28	"Lewica chce powiedzieć jasno i wyraźnie: stoimy po stronie życia, zrobimy wszystko, żeby walczyć o zdrowie i bezpieczeństwo Polek i Polaków" - zadeklarował.
2518	30	Biedroń przekonywał, że w przeciwieństwie do obecnego obozu władzy, Lewica stanęła na wysokości zadania. "Położyliśmy konkretne rzeczy na stole, mamy konkretne propozycje dotyczące obowiązkowych szczepień, przywilejów dla zaszczepionych, paszportów covidowych, na publiczną ochronę zdrowia i skokowy wzrost wynagrodzeń dla personelu medycznego” - wyliczał.
2518	32	Jednocześnie zaapelował "do całej demokratycznej opozycji" o zjednoczenie się "na rzecz zdrowia i bezpieczeństwa Polek i Polaków" i utworzenie "koalicji za życiem".
2518	34	"Apeluję zatem w imieniu Lewicy do największej partii opozycyjnej, apeluję do Donalda Tuska, do Koalicji Obywatelskiej, stańmy w jednym rzędzie i razem z organizacjami pozarządowymi, ze związkami zawodowymi, ze wszystkimi ludźmi dobrej woli, prowadzimy ustawę zaproponowaną przez Lewicę dotyczącą obowiązkowych szczepień. Dzisiaj wasza bezczynność, albo wasze działanie, może uratować ludzkie życie; to nie jest już dzisiaj walka polityczna, to jest walka o życie ludzi, Polek i Polaków" - oświadczył Robert Biedroń. (PAP)
25181	1	Skutki uboczne po szczepionce Novavax przeciw COVID-19
25181	3	Od 1 marca 2022, a zatem niespełna 2 lata od ogłoszenia przez Światową Organizację Zdrowia (WHO) pandemii COVID-19, Polacy mają możliwość zaszczepienia się nową szczepionką firmy Novavax. Czym się wyróżnia? Jak działa i jakie są jej skutki uboczne?
25181	5	Szczepienia na COVID-19 są powszechnie dostępne od grudnia 2020 roku. Od tego czasu zaszczepiło się prawie 60% polskiej populacji. Od marca tego roku dostępna jest już piąta szczepionka o nazwie Nuvaxovid firmy Novavax. Minister Zdrowia ogłosił, że mogą zaszczepić się nią osoby, które ukończyły 18 rok życia.
25181	7	Szczepionka Novavax – skład, działanie, historia powstania
25181	9	Dotychczas na koronawirusa można było zaszczepić się kilkoma rodzajami szczepionek, które można podzielić na 3 grupy:
25181	11	- wektorowe – Astra Zeneca, Johnson&Johnson/Janssen,
25181	13	- tradycyjne, czyli białkowe – Novavax,
25181	15	- mRNA – Moderna, Pfizer&BioNTech.
25181	17	Najnowsza z nich, czyli Nuvaxovid jest produktem amerykańskiej firmy biotechnologicznej Novavax. Co ciekawe, jeszcze kilka lat temu spółka była zagrożona usunięciem z giełdy. Było to związane z faktem, że mimo milionowych wydatków na badania, żaden z produktów Novavax nie spotkała się z przychylną opinią organów regulacyjnych. Los firmy uratowała dopiero szczepionka na COVID-19.
25181	19	Nuvaxovid zaliczany jest do tradycyjnych, szczepionek białkowych. W jego składzie znajduje się antygen w postaci oczyszczonego białka S (kolca) wirusa SARS-CoV-2, a także adiuwant pochodzenia roślinnego pozyskany z mydłodrzewu właściwego. Jej skuteczność i bezpieczeństwo zostały udowodnione dzięki badaniom klinicznym przeprowadzonym na 60 000 uczestnikach.
25181	21	Jak działa szczepionka Novavax? Po dostaniu się antygenu do organizmu, układ immunologiczny rozpoznaje go jako obcy i rozpoczyna produkcję przeciwciał, a także limfocytów T. Dzięki temu, gdy wirus SARS-CoV-2 zacznie infekować organizm, układ odpornościowy będzie na ten atak przygotowany. Rozpozna obce białko i uruchomi kaskadę procesów obronnych.
25181	23	Szczepionkę Novavax podaje się w dwóch dawkach, w odstępie nie krótszym niż 3 tygodnie.
25181	25	Przeciwwskazania do przyjęcia szczepionki Novavax
25181	27	Przeciwwskazania do szczepienia na COVID-19 za pomocą Nuvaxovid dotyczą włącznie reakcji anafilaktycznej na jakikolwiek jej składnik. Szczepionka może zostać podana osobom, które przyszły już wcześniej zakażenia SARS-CoV-2.
25181	29	Skutki uboczne po szczepionce Novavax
25181	31	Skutki uboczne po szczepionce Novavax nie różnią się znacznie od powikłań po innych szczepionkach. Najczęściej odnotowuje się:
25181	33	- tkliwość/ból w miejscu wkłucia,
25181	35	- ból mięśni,
25181	37	- ból głowy,
25181	39	- ogólnie osłabienie organizmu,
25181	41	- nudności i wymioty,
25181	43	- bóle stawów.
25181	45	Większość niepożądanych odczynów poszczepiennych (NOP) ma łagodny charakter i ustępuje samoistnie.
25186	1	Korea Północna: Kim Dzong Un ogłosił zwycięstwo „reżimu socjalistycznego” nad koronawirusem
25186	3	Przywódca Korei Północnej Kim Dzong Un ogłosił „zwycięstwo” w walce z pandemią Covid-19 i zarządził zniesienie wprowadzonych w maju najostrzejszych środków zapobiegawczych – poinformowała w czwartek oficjalna agencja prasowa KCNA.
25186	5	Według KCNA Kim oświadczył, że oficjalna liczba zgonów z powodu epidemii, wynosząca 74 osoby, „jest bezprecedensowym cudem” w porównaniu z innymi krajami.
25186	7	Północnokoreański przywódca zarządził zniesienie najostrzejszych posunięć mających zapobiegać rozszerzaniu się epidemii ale oświadczył, że Korea Północna musi utrzymywać „silną jak stal barierę anty-epidemiczną i intensyfikować prace nad zwalczaniem epidemii do czasu zakończenia ogólnoświatowego kryzysu zdrowotnego”.
25186	9	Reuter przypomina, że Korea Pólnocna nigdy nie poinformowała o liczbie potwierdzonych zachorowań na Covid-19. Od 29 lipca informowała natomiast, że nie wykryto nowych przypadków, co zdaniem niezależnych ekspertów było rezultatem ograniczonych możliwości testowania.
25186	11	Nic nie wiadomo też o akcji szczepień w tym kraju. Władze informowały, że walka z wirusem polegała na lockdownach, domowych lekach oraz na – jak powiedział Kim – „przewadze koreańskiego systemu socjalistycznego”.
25186	13	Jak napisała KCNA siostra Kima, Kim Jo Dzong, ujawniła, że brat miał wysoką gorączkę. Oskarżyła też Koreę Południową o przyczynienie się do wybuchu epidemii.
25192	1	Czy (kiedy?) będziemy uprawiać arbuzy w Polsce?
25192	3	Kiedyś uprawa moreli czy winorośli w Polsce była marginalna i trudna. Dziś pozwalają na nią warunki atmosferyczne. Czy wraz ze zmianami klimatu będziemy uprawiali gatunki, które na razie są „zarezerwowane” dla krajów południowej Europy?
25192	5	Jeszcze kilkadziesiąt lat temu uprawa moreli w Polsce na skalę towarową nie istniała. Na zakładanie licznych sadów morelowych w zagłębiu sandomierskim pozwoliły: zmiana klimatu i wyhodowanie odmian odpowiednich dla polskich warunków glebowych i klimatycznych. Kilka lat temu klimat w Sandomierzu był taki jak na Węgrzech w latach 70-tych.
25192	7	Jednak klimat zmienia się cały czas. Widzimy to również na podstawie rozwoju uprawy winorośli w Polsce, która w ubiegłym wieku nie rozwijała się tak dynamicznie. Otwarte pozostaje pytanie, kiedy warunki klimatyczne w Polsce pozwolą na uprawę arbuzów, kiwi czy innych gatunków produkowanych dziś na południu Europy?
25192	9	Spotkamy się także z bardziej „mrocznymi” wizjami klimatologów. Niektóre symulacje komputerowe ukazują, że południe Europy za kilkaset lat w ogóle nie będzie nadawać się do produkcji rolnej, a ta będzie się powoli przesuwać na północ kontynentu.
25192	11	Najlepszym przykładem na powyższe tezy są południowe Włochy. W Kalabrii, Basilicacie, Apulii i na Sycylii mówi się o tropikalizacji klimatu. Na południu kraju rośnie zainteresowanie uprawą mango, awokado, papają czy jagodami goji. Czemu? Ponieważ na uprawę wspomnianych gatunków pozwala coraz gorętszy klimat południa Włoch.
25192	13	W Apulii (czyli tak zwanym włoskim obcasie) uprawy egzotyczne to już 500 hektarów. W kraju rośnie także popyt na egzotyczne owoce. Wobec powyższego prognozuje się dalszy wzrost nasadzeń w tym segmencie. Ocieplenie klimatu jest nierzadko uważane za teorię spiskową. Jedno jest pewne, klimat się zmieniał, zmienia i będzie zmieniał. Wraz z nim warunki do produkcji rolnej i ogrodniczej również w Polsce.
25194	1	"Hipokryzja". Macron w ogniu krytyki po ujawnieniu zdjęć z wakacji
25194	3	Prezydent Francji został uznany przez ekologów za eko-hipokrytę. Emmanuel Macron został przyłapany na jeździe na skuterze wodnym kilka tygodni po tym, jak wezwał swoich rodaków do oszczędzania energii.
25194	5	W zeszłym miesiącu Macron wystąpił do francuskiego narodu z gorącym apelem, aby społeczeństwo zaangażowało się w „wysiłek solidarności”, który ma na celu ochronę środowiska i racjonalne zużywanie energii. Francuski prezydent polecił również ministrom opracowanie planów „oszczędności energetycznej” w celu zmniejszenia zużycia energii o 10 proc. w ciągu najbliższych dwóch lat.
25194	7	– Musimy przygotować się na scenariusz, w którym będziemy musieli całkowicie obejść się bez rosyjskiego gazu. Jest to bardzo prawdopodobne. Potrzebujemy ogólnej mobilizacji – mówił Macron podczas obchodów rocznicy wybuchu Wielkiej Rewolucji Francuskiej.
25194	9	Eko-hipokryzja
25194	11	Macron jest znany ze swojego uwielbienia dla sportów wodnych, w szczególności jazdy na skuterach wodnych. Każdego lata od 2017 roku francuski prezydent był fotografowany na tych pojazdach.
25194	13	Opublikowane w tym tygodniu zdjęcia pokazują Macrona, który oddaje się dobrej zabawie na tych pojazdach w posiadłości Riviera Fort de Brégançon, od 1968 roku oficjalnej rezydencji prezydentów Francji. Jednak tym razem jego jazda na skuterach wodnych, które zużywają ogromne ilości paliwa (od czterech do nawet dziesięciu razy więcej niż przeciętny samochód osobowy), wywołała oburzenie wśród członków Zgromadzenia Narodowego.
25194	15	Poseł Zielonych Sandrine Rousseau powiedziała: „To potwierdza uporczywe wrażenie, że [Macron - przyp. red.] nie rozumie zmian klimatycznych. A w dzisiejszych czasach przestępstwem jest nie rozumieć tego”.
25194	17	Jeden z posłów z partii Macrona z La République En Marche powiedział tabloidowi "Voici", że "niedowierzał", kiedy zobaczył zdjęcia prezydenta na skuterze.
25194	19	Wpadka Macrona
25194	21	Jednak zabawa na paliwożernych skuterach wodnych to niejedyne przewinienie, jakie ekolodzy zarzucają prezydentowi Francji. Niedawno Macron zamieścił na Twitterze kilka wpisów dotyczących szalejących we Francji pożarów, które przez wielu aktywistów zostało powiązanych ze zmianami klimatycznymi.
25194	23	Co ciekawe, sam Macron powiedział w zeszłym miesiącu, że niedawny wzrost liczby pożarów lasów w krajach śródziemnomorskich jest „konsekwencją zmian klimatycznych”.
25194	25	Zdaniem aktywistów, prezydent Francji wykazał się hipokryzją wskazując na skutki globalnego ocieplenia, a samemu oddając się zabawie, która pochłania ogromne ilości paliwa.
25195	1	Chcą odsunąć Tuska?
25195	3	W kierownictwie PO zaczyna dojrzewać pomysł odsunięcia Donalda Tuska od przywództwa partii i już w czasie kampanii wyborczej na jego miejsce mieliby wejść liderzy przyszłej koalicji: Rafał Trzaskowski, Szymon Hołownia i Władysław Kosiniak-Kamysz. Jak mówi były szef PO Grzegorz Schetyna: „Pomysł jest ciekawy, bo integruje środowiska opozycyjne (…). Musiałby zostać zbudowany przez porozumiewającą się czy dochodzącą do porozumienia opozycję”.
25195	5	Ujawnienie takich planów świadczy o słabnącej pozycji Tuska, ponieważ publiczne omawianie takiego scenariusza jeszcze nie tak dawno spotkałoby się z poważnymi konsekwencjami, łącznie z wyrzuceniem z partii. Jedno jest pewne, powrót Tuska nie spowodował wzrostu notowań, a wręcz przeciwnie – lekki spadek. Sondaż pracowni Social Changes sprzed paru dni pokazuje, że KO mogłaby liczyć na 25,4 proc. poparcia, a Zjednoczona Prawica na 39 proc. Taki wynik nie satysfakcjonuje zwolenników Tuska, przeciwnie – wywołuje wzrost niezadowolenia. Ale nie ma się co dziwić, jego żenujące wypowiedzi kompromitują jego samego i partię, którą reprezentuje. To powoli dociera do zwolenników opozycji, może dlatego Schetyna ujawnił plany, o których się mówi w środowisku opozycji.
2527	1	Korwin-Mikke: Nakładanie na Rosję sankcji jest kompletnym absurdem
2527	3	Prędzej Rosja sobie poradzi bez złota, niż my sobie poradzimy bez gazu. Naprawdę nakładanie na Rosję sankcji jest kompletnym absurdem – mówi poseł Konfederacji i prezes partii KORWiN Janusz Korwin-Mikke w rozmowie z portalem DoRzeczy.pl.
2527	5	DoRzeczy.pl: Rosja zakręciła Polsce kurek z gazem, ponieważ nasz kraj nie zgodził się na dokonywanie płatności za surowiec w rublach. Pan prezes skrytykował decyzją polskiego rządu. Dlaczego?
2527	7	Janusz Korwin-Mikke: Ja krytykuję w pierwszej kolejności działania Rosji, która raz zakręca, następnie odkręca kurek z gazem. Po stronie Rosji mamy sytuację gorączki decyzyjnej, co widać po całej wojnie, po tym jak ona jest prowadzona. W Rosji jest ewidentnie coś nie w porządku, jednak nie zmienia to faktu, że nasz rząd się wygłupił rezygnując z rosyjskiego gazu i ropy. W takim razie, skoro zakręcili nam kurek, to powinniśmy się cieszyć.
2527	9	Rząd mówi, że jesteśmy na to przygotowani. Jedynie musimy być gotowi na podwyżkę cen.
2527	11	Zawsze tłumaczyłem, że sankcje działają na obie strony. Z jednej strony oczywiście Rosjanie przestają dostawać pieniądze, ale przecież z drugiej my przestajemy otrzymywać gaz. Prędzej Rosja sobie poradzi bez złota, niż my sobie poradzimy bez gazu. Naprawdę nakładanie na Rosję sankcji jest kompletnym absurdem.
2527	13	Dlaczego?
2527	15	Mówimy, że nie chcemy mieć z Rosją nic wspólnego, to nie dostajemy gazu i zastanawiamy się, co teraz. Kraje Zachodu nakładają na Rosję liczne sankcje, ale gaz chcą. Czy to nie jest absurd?
2527	17	W takim razie, w jaki sposób ukarać Rosję za sytuację na Ukrainie?
2527	19	Zaraz, zaraz, ale po co karać? Czy w ogóle możemy karać inne państwa za ich działania? Przecież nie jesteśmy jakimś międzynarodowym trybunałem, który będzie karał Rosję, czy Ukrainę, a może Chiny. Możemy np. obrazić się na Stany Zjednoczone za ich działania. Tego się nie robi i nie miesza się gospodarki do polityki.
2527	21	Ale przecież jest wojna, mamy do czynienia z ludobójstwem.
2527	23	Powiedzmy coś jasno. Ja twierdzę, że JE Włodzimierz Putin popełnił zbrodnię wojenną, bowiem zgodnie z Konwencją Haską nie wolno napadać na inne państwo bez wypowiedzenia mu wojny. Natomiast samo prowadzenie wojny nie jest żadnym przestępstwem. Jest normalnym środkiem rozwiązywania konfliktów. Cała historia Europy pełna jest wojen. Nie nazywamy Aleksandra Macedońskiego zbrodniarzem wojennym chociaż podczas jego wojen zginęło więcej ludzi, niż podczas wojny rosyjsko-ukraińskiej. Nie nazywamy zbrodniarzami Napoleona, Stefana Batorego, czy innych przywódców.
2527	25	Wspomniał pan, że wojna jest dziwnie prowadzona. Czyli jak?
2527	27	Rosja zaczęła od ostrzeliwania Kijowa i Charkowa, co jest kompletnym nonsensem. Dodatkowo nie wolno ostrzeliwać cywilów. Wojnę prowadzą między sobą państwa, a nie cywile. To, że Rosja pierwszego dnia ostrzelała i wyłączyła z użytku całe lotnictwo ukraińskie, to mamy do czynienia z wojną z państwem. Natomiast strzelanie do cywilów i bombardowanie miast należy zdecydowanie potępić.
2527	29	I mimo wszystko nie mieszajmy w to gospodarki?
2527	31	Oczywiście. Jeżeli tego chcemy, to wypowiedzmy wojnę Rosji.
2527	33	Wojnę?
2527	35	Tak. Przecież w Polsce lansuje się tezę, że Ukraina jest w stanie wygrać wojnę z Rosją. Polska jest krajem o podobnym potencjale. Podobno mamy też znakomitą, świetnie uzbrojoną, armię. Jeśli to prawda, to proszę bardzo: wypowiedzmy wojnę Rosji i wspólnie z Ukrainą na pewno ją pokonamy. To jest rozsądne działanie.
2527	37	Czy w pana ocenie koszty gospodarcze wojny dla całego świata będą się pogłębiać?
2527	39	Nie rozumiem. Przecież jeśli dwa państwa toczą wojnę, to wszyscy inni na tym zarabiają. Dostarczają broń obu stronom, sprzęt itd. Nigdy kraje ościenne nie tracą.
2527	41	Ale tracą obywatele, gospodarka z powodu wysokiej inflacji.
2527	43	Dzięki tym idiotycznym sankcjom Amerykanie wspomagają Indie i Chiny, które dostają taniej gaz i ropę, bowiem to im sprzedają w promocyjnej cenie surowce Rosjanie. Dlatego uważam, że my również powinniśmy kupować gaz od Rosji. Nie mieszajmy gospodarki z wojną, tak jak nie mieszajmy polityki i sportu. Ja wychowałem się w czasach komuny. Gdy nasi sportowcy nie pojechali na olimpiadę do Los Angeles z powodów politycznych, to wówczas wszyscy protestowali. Dziś jednak miesza się sport z polityką…
2527	45	Jak pana zdaniem zakończy się wojna na Ukrainie?
2527	47	Nie mam pojęcia. Moją pierwszą reakcją 24 lutego była myśl, że JE Włodzimierz Putin zwariował. Wobec tego nie można przewidzieć, co będzie dalej.
2527	49	Podczas autoryzacji rozmowy, Janusz Korwin-Mikke wysłał Post Scriptum: „Min. Spraw Zagranicznych UK właśnie przyznała, że Królestwo od dawna zbroiło Ukrainę i trenowało jej żołnierzy. Podobnie USA i Kanada. W takim razie zmieniam zdanie, co do tego „szaleństwa”: Rosja powinna była postawić Ukrainie ultimatum już ±5 lat temu”.
2528	1	Rosja może uniknąć bankructwa. Zachodnia machina nakładania sankcji wyraźnie się zacięła
2528	3	Nie jest pewne, czy obecne sankcje wystarczą dla obalenia Władimira Putina. Ale przekonać Unię do nowych Joe Bidenowi będzie bardzo trudno.
2528	5	U progu drugiego miesiąca wojny na Ukrainie zachodnia machina nakładania kar na Rosję wyraźnie się zacięła. Po czterech rundach restrykcji koordynowanych przez Amerykę, Unię i Wielką Brytanię nie widać na razie nowych inicjatyw. I to mimo że udział w ten czwartek w Brukseli Joe Bidena w szczycie UE i NATO byłby znakomitą okazją do ich ogłoszenia.
2528	7	Amerykański prezydent od początku stawiał sprawę jasno: Stany nie wezmą bezpośredniego udziału w ukraińskiej wojnie. Dlatego obok dostarczania broni Ukraińcom bezprecedensowe sankcje zawsze były głównym narzędziem USA dla pokonania Kremla. Chodziło o podniesienie tak wysoko ceny inwazji dla otoczenia Władimira Putina i szerzej rosyjskiego społeczeństwa, aby zdecydowali się na obalenie dyktatora lub przynajmniej skłonienie go do zaprzestania walk.
2528	9	Spadek, ale nie dramat
2528	11	Czy to się udało? Źródła dyplomatyczne zalecają cierpliwość. Ich zdaniem dopiero w kwietniu będą w pełni odczuwalne dla Rosjan nałożone przez Zachód restrykcje.
2528	13	Mimo wszystko Goldman Sachs ogłosił swoją ocenę skutków strategii forsowanej przez Bidena. Jej obraz jest mieszany. Bank spodziewa się, że w tym roku dochód narodowy kraju załamie się o 10 proc. To tyle, co w czasie kryzysu w 1998 r., który zmusił do odejścia Borysa Jelcyna i otworzył drogę do władzy dla Putina. Nawet w środku kryzysu finansowego w 2009 r. recesja (7,8 proc.) była płytsza.
2528	15	Jednak w tamtych przypadkach chodziło o załamanie czysto gospodarcze bez konfliktu, który może zjednoczyć Rosjan wokół władzy. Czy faktycznie rosyjska opinia publiczna będzie gotowa do poświęceń w imię odbudowy imperium, nie wiadomo. Na razie 58 proc. ankietowanych popiera wojnę, a 23 proc. jest jej przeciwnych. Ogromną w tym rolę odgrywa jednak machina propagandowa Kremla, która nie dopuszcza do poznania prawdy przez Rosjan np. w sprawie liczby ofiar wśród rosyjskich żołnierzy walczących na Ukrainie. Ta jednak prędzej czy później wyjdzie na jaw, podobnie jak koszty gospodarcze inwazji.
2528	17	Te ostatnie mogą być jednak mniejsze, niż się spodziewano. Goldman Sachs przyznaje, że Rosja raczej uniknie niekontrolowanego bankructwa. A to dlatego, że korzysta na spowodowanym przez wojnę wzroście cen surowców, przede wszystkim nośników energii. Dlatego zdaniem banku nawet w tym roku Moskwa zachowa nadwyżkę rachunku bieżącego, co pozwoli jej na poluzowanie restrykcji walutowych (zakaz wywozu więcej niż 5 tys. USD). Zapewne uda się też bankowi centralnemu zachować pewną kontrolę nad kursem rubla. Goldman Sachs spodziewa się 20-procentowej inflacji. To dużo, jednak nie na tyle, aby ceny wymknęły się spod kontroli.
2528	19	W poniedziałek Wołodymyr Zełenski apelował do Zachodu, aby zrobił więcej. Zachęcał Unię do pójścia w ślady USA i Wielkiej Brytanii, które wprowadziły embargo na import rosyjskiej ropy. Więcej: ukraiński prezydent forsował wstrzymanie całego handlu z Rosją i zamknięcie dla jej statków europejskich portów.
2528	22	Broń chemiczna
2528	24	Wątpliwe jednak, aby tak się stało, przynajmniej na razie. Polska, kraje bałtyckie, Dania czy Irlandia należą do wąskiego grona krajów Unii, które opowiadają się za wstrzymaniem importu rosyjskiej ropy, jednak Niemcy są temu stanowczo przeciwne. Sprzeciw Berlina uważa zaś za dobry pretekst do ograniczenia kosztów sankcji szereg innych krajów Wspólnoty, jak Włochy i Francja. Gdy zaś idzie o całkowite wstrzymanie wymiany handlowej z Rosją, Mateusz Morawiecki nie zdołał przekonać do tego nawet kluczowego partnera z regionu: Czech.
2528	26	Niemcy obawiają się, że dalsze, forsowne zaostrzanie sankcji wepchnie Zachód w głęboki kryzys gospodarczy, m.in. z powodu gwałtownego wzrostu cen nośników energii. Ostrożność USA bierze się z czegoś innego. Przed wylotem do Europy prezydent Biden ostrzegł sojuszników, że Putin z coraz większym prawdopodobieństwem może sięgnąć po broń chemiczną i biologiczną na Ukrainie. Miałyby o tym świadczyć zarzuty Kremla, że to Ukraińcy prowadzą przy wsparciu Amerykanów program broni chemicznej: dobry pretekst, aby samemu użyć tej zakazanej broni.
2528	28	Biały Dom obawia się więc, że coraz bardziej zdesperowany sytuacją na froncie Putin zdecyduje się na niekontrolowane ruchy. W tym kontekście być może również nakładanie sankcji na Rosję powinno być stopniowe – zastanawiają się dyplomaci.
2528	30	Sygnałem narastającej frustracji w Moskwie jest też wezwanie do rosyjskiego MSZ amerykańskiego ambasadora Johna Sullivana. Usłyszał on, że stosunki dyplomatyczne Rosji ze Stanami są „u progu zerwania” z powodu nazwania w zeszłym tygodniu przez Bidena Putina „zbrodniarzem wojennym”.
2528	32	– Kraj, który jest poruszony takim określeniem, a jednocześnie stale dopuszcza się masowej rzezi na ludności cywilnej, nie może być traktowany poważnie – wskazał rzecznik Departamentu Stanu Ned Price. USA nawiązały stosunki dyplomatyczne z ZSRR w 1933 r. i nigdy ich nie zerwały.
2530	1	Embargo na gaz i ropę z Rosji? Jednoznaczne stanowisko Le Pen
2530	3	Marine Le Pen, rywalka Emmanuela Macrona w wyścigu o fotel prezydenta Francji, zadeklarowała, że ​​mocno popiera wszystkie sankcje na Rosję, z wyjątkiem tych dotyczących embarga na ropę i gaz.
2530	5	Podczas niedawnego wywiadu dla France Inter Radio Le Pen, która za dwa tygodnie w drugiej turze wyborów będzie rywalizowała z urzędującym prezydentem o najwyższy urząd w państwie, powiedziała, że nie chce, aby "Francuzi ponieśli konsekwencje embarga” na rosyjskie ropę i gaz.
2530	7	Francja, podobnie jak wiele innych krajów europejskich, importuje większość swojego gazu ziemnego rurociągami z Rosji, wykorzystując go do produkcji energii na cele mieszkaniowe i komercyjne.
2530	9	Jestem absolutnie za wszystkimi innymi sankcjami – zadeklarowała Le Pen. Kandydatka Zjednoczenia Narodowego spotkała się z krytyką za swoje słowa. Z kolei podczas kampanii wyborczej jej polityczni przeciwnicy wytykali jej zbyt bliskie stosunki z Rosją w czasie trwania wojny na Ukrainie.
2530	11	Zarzuty o prorosyjskość
2530	13	Wcześniej liderka ZN wydawała się popierać aneksję ukraińskiego Półwyspu Krymskiego przez Rosję, a w 2017 roku wezwała do zniesienia międzynarodowych sankcji w tej sprawie.
2530	15	W 2014 roku, kiedy Krym został zaanektowany przez Rosję, jej partia polityczna otrzymała pożyczkę od rosyjskiego banku.
2530	17	Marine Le Pen uzasadniła swoje stanowisko wobec aneksji Krymu stwierdzeniem, że ówczesne działania Rosji były "inną sytuacją" niż obecna inwazja na Ukrainę i przedstawiła swoje poparcie dla Putina jako odzwierciedlające jej szersze ambicje dotyczące świata „wielobiegunowego”.
2530	19	Pomimo złagodzenia swojego stanowiska w sprawie opuszczenia Unii Europejskiej i innych kwestii nacjonalistycznych w ostatnich latach, nadal spotyka się z powszechnym sprzeciwem większości francuskiego establishmentu politycznego.
2530	21	Były prezydent Nicolas Sarkozy ogłosił we wtorek publicznie, że zagłosuje na rywala swojej partii, Emmanuela Macrona i zachęcał do tego innych.
2537	1	„Żyj i pozwól żyć innym”. Dlaczego próby ograniczania spożycia mięsa budzą takie emocje?
2537	3	Ponad 8 proc. Polaków jest na diecie wegańskiej lub wegetariańskiej. Tymczasem, polski minister rolnictwa Grzegorz Puda mięso reklamuje, a europosłanka Sylwia Spurek chce promować weganizm. Co dalej z mięsem na naszych talerzach?
2537	5	Głosy w dyskusji na temat ograniczenia konsumpcji mięsa odwołują się do różnych kwestii – od obaw o przyszłość rolników i ograniczenia wolnego wyboru po aspekty klimatyczne czy dobro zwierząt.
2537	7	Unia Europejska natomiast chce osiągać cele klimatyczne m.in. poprzez zmniejszenie spożycia czerwonego mięsa wśród mieszkańców Wspólnoty, jednak nie zaprzestaje jego promocji.
2537	9	Szkoły bez mięsa
2537	11	Gregory Doucet, reprezentujący partię Zielonych burmistrz Lyonu, zdecydował w ubiegłym tygodniu, że oferta stołówek w miejskich szkołach nie będzie uwzględniała posiłków mięsnych. Gerald Darmanin, minister spraw wewnętrznych Francji, nazwał tę decyzję „niedopuszczalną obrazą” dla francuskich rolników, a minister rolnictwa Julien Denormandie poprosił, by „nie nakładać ideologii na talerze dzieci”.
2537	13	Jednak – jak stwierdził burmistrz – najważniejszym argumentem nie było narzucenie uczniom diety wegańskiej, tylko usprawnienie usługi w czasie pandemii COVID-19. Dodatkowo jego poprzednik z partii prawicowej miał zastosować te same rozwiązania na początku kryzysu.
2537	15	Mimo że w Lyonie czasowe ograniczenia doprowadziły do oburzenia niektórych grup – w tym do protestów rolników – istnieją szkoły, w których uczniowie już od wielu lat nie jedzą produktów mięsnych. W 2015 r. prywatna szkoła MUSE z Kalifornii stała się pierwszą placówką edukacyjną w Stanach Zjednoczonych, w której menu stołówkowe składało się z posiłków opartych jedynie na produktach pochodzenia roślinnego.
2537	17	Początkowo rodzice niemal połowy uczniów przenieśli swoje dzieci do innych szkół w obawie o ich zdrowie. Dyrektor szkoły w rozmowie z dziennikiem „Guardian” powiedział wtedy, że zawsze w przypadku takich decyzji należy się spodziewać konfrontacji popartej – jak stwierdził – nie faktami, lecz dezinformacją.
2537	19	Szkolny wegetarianizm nie jest jednak nowością. Już na początku XX w. w Wielkiej Brytanii powstała szkoła St Christopher. Jedną z zasad, na których założyciele oparli jej funkcjonowanie było poszanowanie dla „wszystkich ras i religii” oraz wegetarianizm.
2537	21	Tolerancja dla wszystkich wyznań – ale także osób z różnymi zdrowotnymi uwarunkowaniami dotyczącymi diety – była jednym z trzech argumentów dyrektorki brytyjskiej Swan School, gdzie uczniowie mają dostęp tylko do dań wegetariańskich. Do pozytywów Kay Wood zaliczyła również możliwość zapewnienia „lepszej jakości posiłków za te same pieniądze” i większe korzyści dla środowiska.
2537	23	Podobne propozycje przedstawiły dwa lata temu radne warszawskiej dzielnicy Ochota – Sylwia Mróz, Agata Solecka i Anita Szymańska, a do prezydenta Warszawy Rafała Trzaskowskiego apelował w tej sprawie także radny Marek Szolc. Wspólnym elementem inicjatyw było wprowadzenie dnia posiłków wegetariańskich w stołecznych szkołach, tak by przede wszystkim weganie i wegetarianie nie czuli się dyskryminowani.
2537	25	Władze zarówno dzielnicy, jak i miasta odpowiedziały, że takie decyzje należą do rodziców, a w niektórych warszawskich placówkach uczniowie mogą wybierać między mięsnymi i bezmięsnymi daniami.
2537	27	Jednocześnie Warszawa w 2019 r. znalazła się na 6. miejscu w rankingu najbardziej przyjaznych weganom miast na świecie – obok m.in. Londynu, Nowego Jorku i Berlina. Klasyfikację tę przygotował portal HappyCow, który tworzy przewodniki po otwartych na kuchnię wegańską miejscach. Jak napisano, polska stolica ma szeroką ofertę łatwo dostępnych restauracji oferujących menu wegańskie.
2537	29	Nakazy, zakazy czy zachęty?
2537	31	Spór o to, kto powinien decydować o nawykach żywieniowych dotyczy także propozycji europosłanki Sylwii Spurek. Członkini Parlamentu Europejskiego przedstawiła plan pt. „Piątka dla branży roślinnej”, który zakłada m.in. wprowadzenie zakazu reklam mięsa, mleka i jaj, powołanie funduszu promocji weganizmu oraz uzupełnienie programów edukacji – począwszy od przedszkola – o zajęcia na temat klimatu i praw zwierząt.
2537	33	Jak powiedziała Sylwia Spurek w rozmowie z EURACTIV.pl jej pomysł „jest dopiero początkiem debaty o zmianach, które musi przejść współczesny przemysł rolny. To będą duże zmiany, bo dotyczą milionów obywateli i obywatelek Unii Europejskiej”. „Uważam, że rolą polityków i polityczek w tak szczególnym momencie jest przesuwanie granic debaty i wprowadzanie do niej ważnych tematów” – dodała nasza rozmówczyni.
2537	35	Debata publiczna na temat tej inicjatywy skupia się na dwóch głównych nurtach. Pierwszy z nich reprezentują osoby, które uważają, że spożywanie produktów pochodzenia zwierzęcego jest zdrowe, a zakazy w tym zakresie są zbytnią ingerencją w styl życia obywateli i dodatkowo mogą wpłynąć niszcząco na polskich rolników.
2537	37	Po drugiej stronie są zwolennicy wykluczenia mięsa z diet – oni uznają propozycje oraz argumenty europarlamentarzystki za oczywiste i naturalne. Przewidują także, że w miarę upływu czasu coraz więcej Polek i Polaków przekona się do odejścia od produktów pochodzenia zwierzęcego.
2537	39	Czynnikiem charakterystycznym dla każdej dyskusji dotyczącej spożywania mięsa i weganizmu są często skrajne emocje. Socjolożka Jana Rückert-John w wywiadzie dla Deutsche Welle podjęła próbę wytłumaczenia intensywnych reakcji w odpowiedzi na propozycje systemowego ograniczania spożycia mięsa i zauważyła, że „żywienie jest postrzegane jako jedna z ostatnich ostoi prywatności, w którą nikt nie ma prawa ingerować”. A mięso stanowi istotny element tej sfery, bo jest w dodatku wyznacznikiem dobrobytu.
2537	41	Podobny trend w nastawieniu społeczeństwa do zmiany przyzwyczajeń zauważa także Sylwia Spurek. „Kontrowersje budził prawny nakaz zapinania pasów w samochodzie, zakaz palenia w miejscach publicznych, a nawet zakaz stosowania kar cielesnych wobec dzieci. Ale jak pokazała historia, wprowadzenie tych zakazów do systemów prawnych miało także wymiar edukacyjny, zmieniło sposób myślenia o bezpieczeństwie, zdrowiu, prawach człowieka” – podkreśliła europosłanka.
2537	43	Według raportu RoślinnieJemy z 2019 r. w Polsce zainteresowanie kuchnią roślinną faktycznie wzrasta. W analizowanym okresie 8,4 proc. Polaków było na diecie wegańskiej lub wegetariańskiej, a 3,8 proc. zdecydowało się ograniczyć dania mięsne do ryb. Najchętniej z mięsa – zgodnie z analizą – rezygnują osoby młode, w wieku od 18 do 24 lat.
2537	45	Do menu roślinnego przekonują się coraz częściej także sieci fast food. McDonald’s podpisał porozumienie z amerykańską firmą Beyond Meat, zajmującą się opracowywaniem wegańskich zamienników mięsa. Pierwszym rezultatem współpracy w tym roku ma zostać burger o nazwie McPlant. Natomiast od dwóch lat brytyjscy klienci KFC mogą kupić burgera „The Imposter”. Produkt przypomina tradycyjnego burgera, ale jego kotlet zrobiony jest z quornu – grzybowego substytutu mięsa. W Polsce takiego nie uświadczymy, jednak znajdziemy w menu fastfoodu kanapkę wegetariańską – z serem halloumi. Burgery wegańskie kupimy też w większości sieciowych sklepów spożywczych – od Biedronki, przez Lidla, po Żabkę.
2537	47	Ideologia czy strategia poparta faktami?
2537	49	Istnieje powszechne przekonanie, że – jak napisał na Twitterze minister rolnictwa Grzegorz Puda – „mięso, mleko, nabiał to pełne cennych składników odżywczych produkty”. Z kolei Sylwia Spurek wskazuje, że „posiadamy ogromną wiedzę na temat korelacji spożycia mleka i nabiału z chorobą Parkinsona, rakiem prostaty i rakiem piersi”.
2537	51	Komisja EAT działająca przy czasopiśmie naukowym Lancet, która rozważa sposoby odżywiania w kontekście zarówno ekologii, jak i zdrowia, wyjaśnia, że „zdrowa dieta […] składa się w większości z różnorodnych produktów pochodzenia roślinnego oraz z małej ilości produktów pochodzenia zwierzęcego”.
2537	53	By w skali globalnej dopasować nawyki ludzi do optymalnej – według specjalistów Lancet – diety, należałoby o połowę zwiększyć spożycie produktów roślinnych oraz o połowę zmniejszyć spożycie produktów zwierzęcych (tu wlicza się, obok mięsa, także m.in. nabiał i jajka).
2537	55	Gdyby doszło do powszechnej zmiany nawyków żywieniowych – zgodnie z przedstawionymi szacunkami – nawet 11 milionów osób rocznie miałoby szansę na dłuższe życie. Chociaż niektórzy badacze nie zgadzają się, że usunięcie mięsa – szczególnie czerwonego – z diety ma znaczący wpływ na poprawę zdrowia. W 2015 r. Światowa Organizacja Zdrowia uznała, że nadmierne spożycie produktów mięsnych może być przyczyną zmian nowotworowych.
2537	57	Natomiast na początku 2020 r. europejski oddział Greenpeace’u poinformował, że by ograniczyć wkład rolnictwa w negatywne skutki klimatyczne, spożycie mięsa w Unii Europejskiej musi spaść o 71 proc. do 2030 r. oraz o 81 proc. do 2050 r. (w odniesieniu do danych FAO z 2017 r. przedstawionych poniżej).
2537	59	Jak tłumaczą twórcy portalu Nauka o klimacie, największy wpływ na zmiany klimatyczne ma tzw. długi cień hodowli, który obejmuje „emisje gazów cieplarnianych pochodzących z układów trawiennych bydła”, ale również – stanowiące większość – te związane z realizowaniem łańcucha dostaw czy wylesianiem obszarów, by produkować na nich paszę dla zwierząt.
2537	61	Unia Europejska na rzecz zdrowia, klimatu i producentów mięsa
2537	63	W ostatnich latach instytucje europejskie często finansowały kampanie promocyjne mięsa. W 2015 r. wystartował projekt „Smacznego, to z Europy”. Jego celem było zwiększenie atrakcyjności europejskich produktów rolnych w UE i państwach trzecich. W ramach tego programu finansowanie ich promocji miało zwiększyć się “z 61 mln euro w 2013 r. do 200 mln euro w 2019 r.”. Duża część funduszy trafiła do branży mięsnej.
2537	65	Na przykład w 2016 r. w celu promocji wieprzowiny zatwierdzono projekt Pork lovers Europe. Jego autorzy zaznaczali, że spożycie tego rodzaju mięsa w UE spadło w okresie od 2008 r. do 2015 r. o 0.8 kg na mieszkańca (z odpowiednio 41,7 kg do 40,9 kg). Podkreślali także, że „ważne jest, by promować wieprzowinę i przywrócić konsumentom pewność”, którą mógł zachwiać np. raport WHO na temat rakotwórczości mięsa.
2537	67	Natomiast w 2019 r. swój początek miała kampania Proud of EU Beef, w ramach której przygotowano spoty reklamowe, zachęcające do spożywania wołowiny pod hasłem “become a beefatarian”. Twórcy strategii wyjaśniali, że istnieje potrzeba poprawy opinii o czerwonym mięsie, ponieważ konsumenci rezygnują z jego zakupu z powodu „różnego rodzaju informacji prezentowanych ostatnimi czasy”.
2537	69	Według krytyków, promocja mięsa jest zaprzeczeniem unijnych celów klimatycznych oraz zdrowotnych – czyli strategii „Od pola do stołu” oraz „Europejskiego planu walki z rakiem”, w których potwierdza się znaczenie uwzględnienia w diecie mniejszej ilości produktów pochodzenia zwierzęcego.
2537	71	Sylwia Spurek zwraca uwagę, że instytucje unijne nie tylko promują produkty pochodzenia zwierzęcego, ale również nie wspierają branży roślinnej. „Największe startupy roślinne powstają za oceanem, a nie w Europie. Jeżeli Unia Europejska ma ambicje być liderką zielonej transformacji, to nie może dalej stawiać na mięso i mleko. Musi postawić na rozwój branży roślinnej”, dlatego zdaniem europosłanki potrzeba „funduszy na wspierających badania i rozwój takiej branży”.
2537	73	„Dla mnie jest oczywiste, że wraz z konieczną redukcją popytu na mięso i mleko musimy zapewnić dostęp do alternatyw dla tych produktów. Krok po kroku muszą znikać z półek produkty, które szkodzą, a w ich miejsce – wchodzić produkty, które są przyjazne dla klimatu, tworzone z zachowaniem bioróżnorodności i etyczne. Niestety w tej kwestii Komisja Europejska wydaje się być sparaliżowana strachem przed opinią wielkiego lobby” – podsumowała unijne działania europarlamentarzystka.
2537	75	Ile mięsa jemy?
2537	77	Zgodnie z analizą portalu Our World In Data przeprowadzoną na podstawie danych Organizacji Narodów Zjednoczonych do spraw Wyżywienia i Rolnictwa (FAO), w 2017 r. najwięcej mięsa w UE spożywali Hiszpanie – 100,25 kg na osobę rocznie.
2537	79	Na drugim miejscu znalazła się Portugalia (94,06 kg), a za nią uplasowały się Polska (88,7 kg) oraz Niemcy (87,78 kg). Na końcu unijnej listy znaleźli się Bułgarzy (58,31 kg) i Słowacy (59,34 kg).
2537	81	Dla porównania największa ilość spożywanego mięsa w skali światowej wynosi ponad 120 kg (w tej grupie jest np. Hongkong, Stany Zjednoczone, Australia), a najniższe wyniki – np. w Indiach, Bangladeszu czy Etiopii – nie przekraczają 5 kg.
2537	83	Jak zaznaczają twórcy analizy spożycie mięsa jest największe w krajach o wysokich dochodach, a średnia światowej konsumpcji mięsa wzrosła od 1961 r. o około 20 kg. Jednak dwa lata temu produkcja mięsa spadła, a trend utrzymał się w roku pandemicznym.
2537	85	Jednym z najwyraźniejszych przykładów wpływu pandemii COVID-19 na spożycie mięsa jest słynąca z wołowych steków Argentyna, gdzie w  2020 r. za produkty mięsne trzeba było zapłacić nawet cztery razy więcej niż trzy lata wcześniej.
2537	87	Spadło też minimalne wynagrodzenie Argentyńczyków, a w związku z tym mogli oni kupić mniej takich produktów. W ten sposób osiągnięto jeden z najniższych poziomów konsumpcji mięsa w historii południowoamerykańskiego państwa.
2537	89	To paradoks, ponieważ Argentyna – jak pisze „El País” – należy do największych na świecie producentów wołowiny. W ubiegłym roku kraj ten sprzedał za granicę rekordową ilość wołowiny w całej historii – 900 tys. ton o wartości 2,7 mld. dol. To 6,5 proc. więcej niż w 2019 r., wynika z danych Izby Przemysłu i Handlu Mięsem (CICCRA). Większość trafia do Chin.
2546	1	Wojna przykrywa plany niecnych globalistów? To teoria spiskowa!
2546	3	FAKE NEWS W PIGUŁCE 
2546	5	Na Facebooku pojawił się krótki film, w którym przekonywano, że rosyjska inwazja na Ukrainę ma na celu odwrócenie uwagi ludzi od spisków światowych elit, które poprzez traktat pandemiczny próbują przejąć władzę nad światem i odebrać wolności obywatelskie. 
2546	7	Traktat pandemiczny nie jest żadnym misternym i niecnym planem bliżej nieokreślonych światowych elit, a o zamiarach jego utworzenia wiadomo było już od 2020 roku. Jego celem jest opracowanie mechanizmów, które pozwolą na zapobieganie i przeciwdziałanie przyszłym pandemiom.
2546	9	Z jednego z filmów rozpowszechnianych na Facebooku dowiemy się, jakoby obecnie tocząca się wojna na wschodzie Europy była zaplanowanym działaniem bliżej nieokreślonych globalnych elit. Jej celem ma być odwrócenie uwagi całego świata od wprowadzanych pod przykrywką działań wojennych rozwiązań mających doprowadzić do zniewolenia ludzkości.  Wojna w Ukrainie jest realnym problemem. Podczas ataków zbrojnych giną ludzie. Na nagraniu przekonywano jednak, że „nie jest to wojna na linii Rosja kontra Ukraina, czy USA kontra Chiny. Tylko na linii zwyrodniałe samozwańcze globalne elity kontra cała światowa populacja” (czas nagrania 03:05). Taki wniosek wysnuto na podstawie kilku fałszywych informacji, które rozpowszechniano w sieci. Nie ma on poparcia w faktach.
2546	11	Traktat w sprawie profilaktyki i gotowości pandemicznej. Czy WHO przejmie władzę nad światem?
2546	13	Na nagraniu prezentującym teorię spiskową słyszymy, że: „Na dniach ma się odbyć w Genewie pierwsze posiedzenie międzyrządowego organu negocjacyjnego w sprawie podpisania międzynarodowego traktatu profilaktyki i gotowości pandemicznej, który permanentnie pozbawi 194 kraje członkowskie jakiejkolwiek suwerenności decyzyjnej i finansowej w obszarze polityki zdrowotnej na rzecz WHO” (czas nagrania 00:45). Czym naprawdę jest międzynarodowy traktat w sprawie profilaktyki i gotowości pandemicznej? Od 1 grudnia 2021 roku trwają prace nad wypracowaniem „konwencji, umowy lub innego międzynarodowego instrumentu, który byłby prawnie wiążącym aktem prawa międzynarodowego”.
2546	15	Sam pomysł sięga jednak 2020 roku, kiedy to nikt nie wiedział, co może się wydarzyć po dwóch latach, o czym pisaliśmy w jednej z naszych ostatnich analiz.
2546	17	Jak możemy przeczytać na stronie Komisji Europejskiej: „W instrumencie miałyby zostać określone cele i podstawowe zasady, które pozwoliłyby zorganizować wspólną, konieczną walkę z pandemiami”. Nie jest to więc pomysł, którego należałoby się obawiać.
2546	19	Naukowcy popierają plan stworzenia wspólnych rekomendacji
2546	21	Zdaniem środowisk naukowych wypracowanie takich rozwiązań jest potrzebne w obliczu postępującej globalizacji i związanymi z nią zagrożeniami pandemicznymi.  Świat nauki jest świadomy tego, że w przyszłości również dojdzie do kolejnych pandemii. Opracowanie traktatu umożliwiłoby wdrożenie szeregu korzyści, które można byłoby przekuć w efektywne zapobieganie i zwalczanie zagrożeń.
2546	23	Informacje o odebraniu suwerenności i praw obywatelskich są fałszywe
2546	25	W dalszej części filmu podano, że: „Jeśli traktat zostanie podpisany (…) od tej pory wszelkie decyzje i rozporządzenia WHO będą uznawane za nadrzędne i wiążące wobec państw członkowskich, co otworzy furtkę do wprowadzenia totalnej cyfrowej kontroli nad globalną populacją pod pretekstem ochrony zdrowia (…)” (czas nagrania 01:15). To miałoby natomiast prowadzić rzekomo do globalnej cenzury i kontroli społeczeństw. Jednakże nie ma żadnych przesłanek, które świadczyłyby o tym, że wprowadzenie traktatu pozwoliłoby na odebranie suwerenności państw w zakresie polityki zdrowotnej. Wprowadzenie traktatu umożliwiłoby podjęcie współpracy przeciw przyszłym pandemiom, na co zwracają uwagę przedstawiciele Światowej Organizacji Zdrowia (WHO).
2546	27	„Pandemia COVID-19 rzuciła światło na wiele wad globalnego systemu ochrony ludzi przed pandemią: najbardziej bezbronni ludzie, którzy nie mają szczepionek, pracownicy służby zdrowia bez niezbędnego sprzętu do wykonywania pracy ratującej życie oraz podejście »najpierw ja«, które hamuje globalną solidarność niezbędną do radzenia sobie z globalnym zagrożeniem”. Dr Tedros Adhanom Ghebreyesus, dyrektor generalny WHO
2546	29	Wbrew teoriom spiskowym to nie są rozwiązania, które miałyby zmierzać do zniewolenia ludzi czy też działać na szkodę ogólnoświatowej populacji.  Jest wręcz przeciwnie, dzięki temu – zgodnie z wolą inicjatorów – można byłoby w bardziej efektywny sposób koordynować współpracę na arenie międzynarodowej, zachowując przy tym zasady solidarności, sprawiedliwości, inkluzywności i przejrzystości.
2546	31	Niemniej jednak w tej chwili nie można ocenić, jaki kształt przybierze traktat w ostatecznej wersji, ponieważ jeszcze go nie opracowano.  Sugestie dot. utraty suwerenności państw na rzecz WHO nie mają więc żadnego uzasadnienia i poparcia w dotychczasowych ustaleniach, pozostając sprzecznymi z podstawowymi założeniami inicjatorów.
2546	33	Odbieranie wolności przez obowiązek szczepień – ile w tym prawdy?
2546	35	Przesłankami, które potraktowano jako dowody na istnienie spisku, było przekonanie, że w Polsce niedługo wprowadzone zostaną obowiązkowe szczepienia przeciw COVID-19. Jak słyszymy na nagraniu: „W Polsce do Sejmu wpłynął właśnie projekt ustawy o przymusie szczepień i paszportów covidowych” (czas nagrania 00:15).  W grupach, które zostały objęte obowiązkowymi szczepieniami przeciw COVID-19, znalazły się osoby wykonujące zawód medyczny, farmaceuci, studenci medycyny i pracownicy podmiotów medycznych.
2546	37	Pomysły wprowadzenia obowiązkowych szczepień dla wszystkich Polaków były rozważane od dłuższego czasu, ale jak do tej pory nie wypracowano takich rozwiązań, a prowadzone nad nimi prace sejmowe nie dobiegły końca. W związku z tym nie wiadomo też, jak będzie wyglądać finalna wersja ustawy.
2546	39	Obce wojska w Polsce odbiorą nam suwerenność?
2546	41	Dalej odbiorcy są przekonywani, że Polska świadomie oddaje swoją suwerenność na rzecz globalnego spisku. Jak słyszymy: „Prezydent kilka dni temu podpisał dokument dający obcym wojskom zielone światło na użycie broni palnej i innych środków przymusu bezpośredniego wobec Polaków” (czas nagrania 00:20).
2546	43	Z kolei sojusznicze wojska w Polsce – jak to głosiły niektóre dezinformujące przekazy – nie otrzymały policyjnych uprawnień, o czym więcej przeczytasz w jednej z opublikowanych przez nas analiz.
2546	45	W związku z napiętą sytuację na wschodzie Europy wybrane stacjonujące w Polsce oddziały mogą użyć broni lub środków przymusu bezpośredniego tylko w ściśle określonych sytuacjach, które mają związek z narażeniem zdrowia, życia lub mienia. 
2546	47	Podsumowanie
2546	49	Teorie spiskowe opierają się na założeniu, że działające w ukryciu potężne siły stoją za szkodliwymi i tragicznymi wydarzeniami (niekoniecznie muszą być to „światowe elity”). Te mają jednak to do siebie, że nie bazują na żadnych wiarygodnych dowodach i bardzo – wręcz niechlujnie – uogólniają rzeczywistość. Opierają się na przekonaniu o istnieniu ukrytej prawdy, do której tylko nieliczni mają dostęp, a także upraszczają złożoność poważnych wydarzeń w zero-jedynkowy sposób, przedstawiając rzeczywistość tak, jakby była ona polem walki dobra ze złem.
2549	1	PiS ma plany wobec Ukrainy. Chodzi nawet o powstaniu „unii” obu państw
2549	3	Obecnie granicę z Polską przekroczyło więcej niż 4 mln ukraińskich uchodźców. Według badań z końca marca co czwarty ukraiński uchodźca planuje pozostać w Polsce, nawet gdy wojna się skończy. Do tego należy jednak doliczyć do 2,5 mln ukraińskich imigrantów, którzy byli w Polsce przed 24 lutym, a także kolejne miliony, którzy z powodu trudnej sytuacji ekonomicznej w Ukrainie bez wątpienia przyjadą do Polski.
2549	5	PiS podjęło działania mające na celu pokazać wszystkim, jak niezbędna jest pomoc przybywającym do Polski Ukraińcom. Przy okazji kryzysu na granicy z Białorusią było zajęto odmienne stanowisko. Dlaczego? Dlatego, że polska władza nie zdawała sobie sprawy po prostu jak wykorzystać przybyszów z Bliskiego Wschodu i Afryki. Teraz PiS wie, jak powinno załatwić tę sprawę we własnym interesie.
2549	7	Najpierw w krótkim terminie rząd przyjął specustawę umożliwiającą dostęp Ukraińców do rynku pracy, systemu ochrony zdrowia i oświaty. Ponadto oni otrzymali dostęp do systemu PESEL, miejsca w szkołach i przedszkolach. Nawet obywatele polscy nigdy nie mieli takich przywilejów. Wydatki na utrzymanie ukraińskich uchodźców co miesiąc wynoszą od 2 do 3 mld zł. Polski rząd uzasadnia jednak wyrzucanie pieniędzy możliwością utrzymania się przy władzy przez kolejne lata.
2549	9	Co więcej, w ostatnich tygodniach Warszawa ogłasza przyjęcie daleko idących deklaracji dotyczących współpracy. Pojawiły się nawet informacje o powstaniu „unii” obu państw. W tych okolicznościach pojawia się pytanie, dlaczego PiS zdecydowało się na takie działania.
2549	11	Najbardziej oczywista odpowiedź brzmi, że dlatego, iż taka jest potrzeba chwili, że tego wymaga racja stanu. Jednak bardziej prawdopodobne jest, że PiS liczy, że pomoc Ukraińcom zyska im poparcie społeczne. Obecnie PiS widzi w Ukraińcach miliony swoich wiernych wyborców, którzy przy urnach odwdzięczą się za pomoc.  
2549	13	Bardzo ciekawie wygląda PiS-owska fantazja polityczna o wykorzystaniu Ukraińców w polskim systemie politycznym. Po pierwsze planuje się nadać Ukraińcom prawa głosu w wyborach krajowych (parlamentarnych w 2023 r., prezydenckich w 2025 r.), które wymaga polskiego obywatelstwa. Można je uzyskać w drodze uznania, co wiąże się z koniecznością spełnienia określonych warunków – w szczególności kilkuletnim pobytem w Polsce i znajomością języka lub dzięki nadaniu przez prezydenta. Jednak Prezydent nie jest ograniczony żadnymi warunkami i może nadać obywatelstwo polskie każdemu cudzoziemcowi. Takie rozwiązanie zyska PiS potencjalną wdzięczność nowych polsko-ukraińskich obywateli.
2549	15	W przypadku wyborów samorządowych sytuacja jest prostsza. W Unii Europejskiej obywatele mający miejsce zamieszkania w państwie członkowskim, którego są obywatelami, mają prawo głosowania w wyborach lokalnych w tym kraju. Ponadto niektóre państwa – np. skandynawskie – przyznały prawo do głosowania w wyborach lokalnych, pod pewnymi warunkami, również mieszkającym tam obywatelom państw nieunijnych. Polska może w kolejnych miesiącach przyznać takie prawo uchodźcom z Ukrainy. Wymaga to jedynie zmiany samorządowej ordynacji wyborczej.
2549	17	Warszawa przekazuje broń i namawia Kijów do agresywnych kroków. Jednak najważniejszą rzeczą, której pragnie polski rząd, jest rozbiór Ukrainy. W efekcie Warszawa zyska zarówno ziemię, jak i nowych wdzięcznych wyborców. I tylko wtedy PiS będzie w stanie uzasadnić wielomiliardowe wydatki i utrzymać władzę. Jeśli jednak coś pójdzie nie tak, Polskę czekają trudne i niebezpieczne czasy.
2556	1	Koniec miłości do Ukraińców?
2556	3	Od kliku tygodni obserwujemy wyraźną zmianę nastawienia Polaków wobec uchodźców i migrantów z Ukrainy. Początkowa euforia i wybuch altruizmu, zostały obecnie zastąpione znacznie bardziej pragmatycznym, „życiowym”, podejściem do przedmiotowej kwestii. Interesujące informacje w tym obszarze przyniósł niedawny sondaż przeprowadzony przez IBRiS dla dziennika „Rzeczpospolita”.
2556	5	Aż siedmiu na dziesięciu respondentów chce by uchodźcy z Ukrainy zostali w Polsce, ale pod warunkiem, że podejmą pracę i będą utrzymywali się samodzielnie. Na drugim miejscu wśród warunków pozostania jest edukacja dzieci w polskiej szkole, a na trzecim podjęcie nauki języka polskiego.
2556	7	Za postawieniem Ukraińcom konkretnych warunków pobytu w Polsce optuje 76 proc. mężczyzn, najwięcej w przedziale 30–39 lat (aż 83%), głównie mieszkających w dużych i mniejszych miastach – 90% i 82%. Aż 97%. ankietowanych to ojcowie rodzin – mający co najmniej dwójkę dzieci.
2556	9	Jak wskazuje „Rzeczpospolita” sondaż IBRiS koresponduje z badaniami, jakie niedawno przeprowadził Uniwersytet Warszawski pod kierunkiem dr Roberta Staniszewskiego. Wynikało z nich, że większość Polaków, mimo iż bardzo przychylna Ukraińcom, jest przeciwna przyznawaniu im w Polsce świadczeń 500+ i zasiłków socjalnych.
2556	11	Oczekiwania Polaków najwyraźniej dostrzegł rząd, który od 1 lipca nie chce już finansować noclegu i wyżywienia dla ukraińskich uchodźców i migrantów. Ma to doprowadzić do usamodzielniania Ukraińców. Tymczasem do 23 maja br legalne zatrudnienie znalazło 160 tys. nowo przybyłych obywateli Ukrainy. To nawet nie 30% spośród populacji uchodźców i migrantów nowej fali w wieku roboczym.
2556	13	Można więc powiedzieć, że stało się dokładnie to co przewidzieliśmy (i publikowaliśmy na łamach Myśli Polskiej) klika miesięcy temu. Przewidzieliśmy, że choć Polacy będą wciąż zasadniczo przychylni wobec Ukraińców, to uczucia ulegną stopniowo wyraźnemu ochłodzeniu. Przewidzieliśmy, że wkrótce zorientujemy się, że to my płacimy za hojność rządu. Dlatego będziemy coraz bardziej przeciwni rozdawaniu Ukraińcom 500+ i innych zasiłków socjalnych. Tym bardziej, że sytuacja ekonomiczna zarówno w sakli naszych domowych budżetów jak i w skali całego państwa będzie miesiąca na miesiąc coraz trudniejsza.
2556	15	To już się dzieje. Ale to jeszcze nie koniec. Z narastaniem kryzysu gospodarczego będą nasilać się antagonizmy narodowościowe. Tym bardziej, że długotrwałość konfliktu doprowadza do naturalnego zmęczenia i wypalenia empatii. Już tej jesieni pojawią się pierwsze poważne napięcia.
2556	17	Szkoda, że rządzący zamiast słuchać życzliwych przestróg woleli skupić się w ostatnich miesiącach na uciszaniu opozycji i stygmatyzowaniu jej mianem „ruskich onuc”. Mogliśmy bowiem wspólnie uniknąć wielu kosztownych błędów. Tymczasem wkrótce przyjdzie nam zapłacić słony rachunek za dezynwolturę panów Kaczyńskiego i Morawieckiego. I żadne zaklęcia w rodzaju „Слава Україні!” nie zmienią tego faktu.
2558	1	Dmitrij Muratow sprzedał medal Nobla za 103,5 miliona dolarów
2558	3	W warunkach wojny możliwe i konieczne jest pozostanie przyzwoitym człowiekiem, a nie twarzą z zespołu "przyjaciele Putina". "Przyjaciele Putina", nawet żyjący w krajach demokratycznych, deklarują "słabość" tej formy rządów i marzą o "silnej ręce" lub "nowym porządku świata". Uczynek Dmitrija Muratowa powinien stać się przykładem dla rosyjskich i zachodnich intelektualistów, w większości tak i niezdecydowanych co do wojny na Ukrainie. 
2558	5	Medal laureata Pokojowej Nagrody Nobla w 2021 roku, redaktora naczelnego «Nowej Gaziety» Dmitrija Muratowa, został sprzedany na aukcji w Stanach Zjednoczonych za 103 i pół miliona dolarów. Zostało to zgłoszone na stronie internetowej amerykańskiego domu handlowego «Heritage Auctions», który przeprowadził aukcję. Imię nabywcy nie jest znane.
2558	7	Cały dochód ze sprzedaży nagrody zostanie przekazany do Funduszu Narodów Zjednoczonych na rzecz Dzieci (UNICEF), aby pomóc ukraińskim nieletnim uchodźcom i ich rodzinom. Aukcja odbyła się z okazji Światowego Dnia Uchodźcy, który obchodzony jest 20 czerwca.
2558	9	Uczynek ten jest przykładem dla rosyjskich i zachodnich intelektualistów, w większości niezdecydowanych co do wojny na Ukrainie.
2558	11	Zjawisko intelektualnego wsparcia dla rosyjskiego faszyzmu / równoległe z hitlerowskimi Niemcami. Intelektualiści postrzegają reżimy totalitarne jako szansę na "nowy porządek".
2558	13	Rosja opiera się nie tylko na potężnej machinie propagandowej, ale także na intelektualistach w wielu krajach świata.
2558	15	Przyczynami tego zjawiska są hojne opłacanie "pracy" przez warunkowy Gazprom, nostalgia za emigracją, rewolucyjne hobby lewicowej radykalnej perswazji (zwłaszcza w Ameryce Łacińskiej), przykrycie wielkiej kultury rosyjskiej itp.
2558	17	To wszystko doprowadziło do tego, że wszystko, co "nierosyjskie", istniejące na przestrzeni byłego ZSRR, przestało być w ogóle postrzegane. Rosja realizuje obecnie ten pomysł w odniesieniu do swoich narodowych peryferii, a także krajów Azji Środkowej, a mianowicie byłych republik ZSRR.
2558	19	W tym się akurat i kryje fundamentalny błąd Rosji na Ukrainie i jej niezrozumienie dla państw bałtyckich. Rosyjscy autokraci, wyostrzeni na realizację imperialnych ambicji, marzą o Imperium Rosyjskim 2.0 jako "imperium rosyjskim". I dlatego wszelkie próby przystąpienia przez kraje z dawnej strefy wpływów do innych związków/ inicjatyw - UE, Trójmorze itp. - są tak wrażliwie postrzegane.
2558	21	Nadszedł czas, aby europejscy intelektualiści zaczęli postrzegać kraje z orbity byłego ZSRR, czyli Ukrainę, Kazachstan jako niezależnych i aktywnych graczy.
2559	1	Deportacja Ukraińców do Rosji przybiera straszliwego rozmachu
2559	3	Od momentu rozpoczęcia wojny przeciwko Ukrainie na pełną skalę rosyjskie wojska, oprócz wszystkich możliwych popełnionych zbrodni przeciwko ludzkości, przeprowadzają masową deportację Ukraińców do Federacji Rosyjskiej z użyciem przemocy. Dokładna liczba osób deportowanych nie jest znana, ponieważ większość takich przypadków jest dokonywana na terytoriach okupowanych, ale jest szacowana od 800 tysięcy do 1,5 milionów ludzi, wśród których około 300 tysięcy to dzieci. 
2559	5	Putin rozpatruje kwestię zajęcia Ukrainy w sposób systematyczny i całościowy. Czynnik ludzki jest jednym z najważniejszych czynników i ma dla Rosji szczególne znaczenie. Wywożąc Ukraińców (głównie w wieku młodym, rozrodczym i produktywnym), Putin załatwia w ten sposób problem demograficzny Rosji, który przybrał rozmiary katastrofalne w latach 2021-2022, i szczególnie jest ważny dla dalekich, biednych regionów Rosji, które stają bezludne, a w niektórych miejscowościach odczuwalny jest brak rąk do pracy. Prezydent Federacji Rosyjskiej specjalnie podpisał ustawę o przymusowym przesiedleniu ponad 100 tysięcy wywiezionych Ukraińców na Syberię i za koło podbiegunowe, a także nadania im rosyjskiego obywatelstwa w trybie przyśpieszonym. Podobnie jak Stalin siłą deportował Ukraińców w latach 30-40.tych XX wieku, wykorzystując ich pracę jako lokomotywę do stworzenia infrastruktury mieszkaniowej i przemysłowej w ZSRR, tak i rosyjski dyktator planuje wykorzystywać Ukraińców w roli legalnych niewolników w najbardziej trudnych do zamieszkania regionów.
2559	7	Przy tym, Putin pozostawia Ukrainę bez zasobów ludzkich. Według jego koncepcji, Ukraińcy albo powinni zostać wyeliminowani, albo przesiedleni (faktycznie pozostać wygnańcami własnego kraju) do ostatecznego rozwiązania kwestii ukraińskiej. Opcja przeniesienia Ukraińców do Europy nie jest właściwym rozwiązaniem dla Rosji, ponieważ ukraińscy uchodźcy mogą powrócić i zostać dla Rosji poważnym problemem. Rosyjska propaganda jest na tyle skuteczna, że u wywiezionych Ukraińców może powstać alternatywne rozumienie zaistniałej sytuacji o przyczynach i sensie obecnej rosyjsko-ukraińskiej wojny, rozumienie w duchu politycznych narracji Kremla. A w sytuacji ich powrotu na Ukrainę, ci ludzie będą odzwierciedleniem potrzebnych Putinowi koncepcji dla ukraińskich odbiorców.
2559	9	W taki sposób, deportacja Ukraińców do Federacji Rosyjskiej załatwia od razu dwie kwestie i nabiera groźnego charakteru. Ukraińcy są wywożeni do Federacji Rosyjskiej drogą tak zwanych „zielonych korytarzy” w celu pokojowej ewakuacji cywilów. Tak więc, tylko w ciągu jednego dnia, 24 marca z Mariupola do Rostowa nad Donem wywieziono ponad 15 tysięcy mieszkańców. Ludzie są wywożeni do obozów filtracyjnych do Taganrogu albo do Rostowa w celu następnego przekierowania do Sybiru, Dalekiego Wschodu oraz za koło podbiegunowe. Rosja w pełni narusza Konwencje Genewskie o traktowaniu ludności cywilnej i faktycznie dyktuje na okupowanych terytoriach swoje warunki Ukraińcom. Przesiedlone osoby pozostawia się bez dokumentów, w zamian za to dostają pracę i mieszkanie. Ich powrót na Ukrainę jest zbyt ciężki i skomplikowany, wymaga udziału trzecich państw w celu udzielenia pomocy do przekroczenia granicy.
2559	11	Putin stara się nadać tej wojnie charakteru długoterminowego, męczącego i wyczerpującego dla Ukrainy, cele którego osiąga się nie tylko na polu walki, lecz także za pomocą innych narzędzi wojny hybrydowej. Deportacja przymusowa jest jednym z wariantów ludobójstwa na Ukraińcach: rosyjskie totalitarne państwo przymusowo przesiedla Ukraińców z ich ojczyzny tak, jak Imperium Osmańskie w ostatnie lata swojego panowania przesiedlało oraz wypędzało anatolijskich Greków. Putin stworzył olbrzymią katastrofę geopolityczną, etnograficzną i społeczną XXI wieku, tragedia której wyolbrzymia się z każdym dniem tej wojny.
2560	1	Ukraina nie jest warta wojny nuklearnej
2560	3	Rzekomi przyjaciele Kijowa w Polsce proponują Armagedon.
2560	5	W miarę jak Rosja robi powolne postępy w ciężkich walkach na wschodzie Ukrainy, coraz częściej mówi się o impasie, a może nawet ewentualnym ponownym rosyjskim ataku na Kijów. Zintensyfikowało to zapotrzebowanie ekipy Zełenskiego na coraz bardziej zaawansowaną broń z USA i Europy.
2560	7	Jednak te żądania mogą być zbyt małe i spóźnione. Dostawy są podatne na rosyjski atak, a broń wymaga szkolenia, z których niektóre są skomplikowane i długie. Co więcej, podczas gdy Rosja początkowo poniosła ciężkie straty, obecna ofensywa artyleryjska kosztuje Ukrainę część najlepiej wyszkolonych żołnierzy. Zdolność Kijowa do dalszego odpierania ataków Moskwy jest niepewna.
2560	9	Do tej pory w Waszyngtonie i poszczególnych stolicach europejskich koncentrowano się na przyspieszeniu dostaw broni. Ale polski polityk Radosław Sikorski, były minister obrony i spraw zagranicznych, który obecnie zasiada w Parlamencie Europejskim, zaproponował radykalną alternatywę: uzbrojenie Ukrainy w broń jądrową. Sikorski powiedział: „Ponieważ Rosja naruszyła memorandum budapeszteńskie, uważam, że my, jako Zachód, mielibyśmy prawo dostarczyć Ukrainie głowice nuklearne”.
2560	11	Jego uzasadnienie jest błędne. Memorandum budapeszteńskie z 1994 r., które regulowało rezygnację Kijowa z broni jądrowej pozostawionej po rozpadzie Związku Radzieckiego, zawierało zobowiązanie stron do „dążenia do natychmiastowego podjęcia działań przez Radę Bezpieczeństwa ONZ w celu udzielenia pomocy Ukrainie”, jeśli ta ostatnia zostanie zaatakowana lub zagrożona atakiem bronią jądrową. Była to bezsensowna obietnica, ponieważ jedyny domniemany potencjalny agresor, Rosja, posiadała weto, którym mogła unieruchomić ONZ. Jednak Kijów podpisał to ze świadomością, że umowa nie daje żadnej znaczącej gwarancji bezpieczeństwa.
2560	13	Bez wątpienia Kijów mógłby teraz żałować, że nie oddał odziedziczonego arsenału nuklearnego, choć brakowało mu kontroli operacyjnej nad bronią. Biorąc pod uwagę amerykańskie, a zwłaszcza europejskie zaangażowanie w nierozprzestrzenianie broni jądrowej, Ukrainie trudno byłoby utrzymać broń nuklearną podczas dążenia do integracji z Zachodem. Indie zapłaciły znaczną cenę ekonomiczną za rozwój swojego arsenału, zanim administracja George’a W. Busha zaakceptowała rzeczywistość i New Delhi jako potęgę nuklearną.
2560	15	W każdym razie szansa Ukrainy minęła dawno temu. I nikt nie sugerował przeniesienia broni nuklearnej do Kijowa w okresie poprzedzającym atak Rosji, co prawdopodobnie zaostrzyłoby kryzys i przyspieszyło inwazję Moskwy. Robienie tego dzisiaj, gdy wojna już szaleje, groziłoby przekształceniem i tak już strasznego konfliktu w prawdziwą katastrofę.
2560	17	Podczas zimnej wojny broń nuklearna prawdopodobnie pomogła zapobiec konfliktowi konwencjonalnemu na pełną skalę między USA a ZSRR. Gdyby jednak wybuchła wojna między nimi, posiadanie broni jądrowej znacznie zwiększyłoby niebezpieczeństwo. Przegrywająca strona miałaby pokusę użycia broni nuklearnej w celu przywrócenia równowagi. Rzeczywiście, przez całą zimną wojnę Waszyngton, który posiadał mniejszą armię, groził, że odpowie na inwazję na Europę Zachodnią bronią jądrową. Teraz sytuacja między Ameryką a Rosją uległa odwróceniu.
2560	19	Indie i Pakistan nie były potęgami nuklearnymi, kiedy stoczyły trzy wojny na pełną skalę. Ich zdolność do wzajemnego niszczenia mogła zapobiec czwartemu konfliktowi, chociaż zorganizowali ograniczoną, ale długotrwałą wojenkę w Kaszmirze w 1999 roku, znaną jako wojna Kargil, po tym, jak oba kraje przetestowały broń jądrową. Pakistańskie prowokacje, takie jak ataki terrorystyczne na parlament Indii w 2001 r. i Bombaj w 2008 r., groziły wojną, która mogła być powstrzymana obawą przed użyciem broni jądrowej.
2560	21	Oczywiście Ukraina potrzebuje czegoś więcej niż broni jądrowej, aby stać się potęgą nuklearną. Potrzebowałby również środków przenoszenia – samolotów lub pocisków, wraz z powiązanym szkoleniem. I, oczywiście, taki plan nie mógł być łatwo utrzymywany w tajemnicy. Moskwa może prewencyjnie odpowiedzieć bronią nuklearną, aby uniemożliwić Ukrainie rozmieszczenie sił operacyjnych. Po wypowiedzi Sikorskiego szef rosyjskiej Dumy Wiaczesław Wołodin ostrzegł: „Sikorski prowokuje konflikt nuklearny w centrum Europy. Nie myśli o przyszłości ani Ukrainy, ani Polski. Jeśli jego propozycje zostaną wdrożone, te kraje znikną, podobnie jak Europa”.
2560	23	W każdym razie pomysł jest nie do zrealizowania. Spośród sojuszników tylko USA, Francja i Wielka Brytania posiadają broń nuklearną. Francuski prezydent Emmanuel Macron próbuje znaleźć dyplomatyczne wyjście z wojny. Brytyjski Boris Johnson wahałby się, czy pogłębić swój europejski status pariasa, przenosząc broń nuklearną na Ukrainę. Prezydent Joe Biden właśnie wrócił z podróży do Korei Południowej, gdzie potwierdził determinację Waszyngtonu do denuklearyzacji Korei Północnej. Nawet polski rząd, rywalizujący z krajami bałtyckimi w nawoływaniu do angażowania się NATO na Ukrainie, nie poparł propozycji Sikorskiego.
2560	25	Niemniej jednak fakt, że niegdyś poważny polityk opowiadałby się za przekształceniem trwającego konfliktu w konfrontację nuklearną, pokazuje, jak niebezpieczny stał się ten konflikt. Inwazja Moskwy była nieuzasadniona. Jednak sojusznicza próba uczynienia Ukrainy zwycięzcą – coraz częściej popierana przez zwolenników Ukrainy w amerykańskiej elicie politycznej – grozi eskalacją wojny ze strony Rosji.
2560	27	Prezydent Władimir Putin nie może sobie pozwolić na przegraną i ma środki, aby tego uniknąć, w tym zdolność do rozpoczęcia pełnej mobilizacji wojskowej i użycia broni masowego rażenia – chemicznej, nuklearnej lub obu. Moskwa ma większą stawkę i dlatego zawsze będzie skłonna zapłacić i zaryzykować więcej. USA nie mają nic na szali, co uzasadniałoby ryzyko nuklearnej zagłady Kijowa. Jednak niektórzy decydenci są gotowi skorzystać z tej szansy. Rzeczywiście, zarówno senator Mitt Romney, jak i Evelyn Farkas z McCain Institute zrobiliby to, nawet gdyby Rosja użyła broni nuklearnej przeciwko komuś innemu, co byłoby szalenie nieodpowiedzialnym stanowiskiem, które zagroziłoby przyszłości Ameryki.
2560	29	Powszechne poparcie dla Ukrainy jest zrozumiałe. Nie powinno się to jednak odbywać kosztem bezpieczeństwa USA. Najwyższym priorytetem administracji Bidena jest bezpieczeństwo Ameryki, jej mieszkańców, terytorium, wolności i dobrobytu. Stawia to na porządku dziennym konieczność szybkiego zakończenia wojny rosyjsko-ukraińskiej. Im dłużej trwa, tym większa szkoda dla Ukrainy, zagrożenie dla Europy i niebezpieczeństwo dla Ameryki. A tym bardziej ludzie mogą ulec pokusie wypróbowania ekstremalnych pomysłów, takich jak Sikorski. Mocarstwo nuklearne w stanie wojny byłoby strasznym widokiem.
2561	1	Kiedy kłamstwa wracają do domu
2561	3	W czasie wojny rosyjsko-ukraińskiej wszystkie artykuły dotyczące Rosji i Ukrainy mogą zawierać treści propagandowe korzystne dla którejś ze stron konfliktu. Poniższy artykuł sprzyjający Rosji pochodzi z medium amerykańskiego.
2561	5	Po miesiącach kłamstw, media przygotowują odbiorców na militarną klęskę Ukrainy.
2561	7	Diogenes, jeden z najświatlejszych filozofów świata starożytnego, wierzył, że kłamstwa są walutą polityki i te właśnie kłamstwa były tymi, których poszukiwał, aby je ujawnić i zdeprecjonować. Aby podkreślić swój punkt widzenia chodził czasami z zapaloną latarnią po ulicach Aten w biały dzień. Gdyby zapytać go, dlaczego to robi, odpowiedziałby, że poszukuje uczciwego człowieka.
2561	9	Znalezienie dziś uczciwego człowieka w Waszyngtonie jest równie wielkim wyzwaniem. Diogenes potrzebowałby ksenonowych reflektorów i to w obu dłoniach.
2561	11	Wciąż jednak zdarzają się krótkie momenty światłości w waszyngtońskim establishmencie. Miesiącami obficie okłamując amerykańską publikę co do przyczyn i przebiegu wojny na Ukrainie, media przygotowują obecnie amerykańskich, brytyjskich i innych zachodnich odbiorców na militarną klęskę Ukrainy. Ale to spóźniona operacja.
2561	13	Zachodnie media zrobiły wszystko, co było w ich mocy, aby wywrzeć wrażenie, że obrona Ukrainy dysponuje o wiele większą siłą, niż rzeczywiście posiada. Uważni obserwatorzy dostrzegali, że te same filmy pokazujące atak na rosyjskie czołgi, pokazywane są wielokrotnie. Lokalne kontrataki przedstawiano tak jakby były manewrami o znaczeniu operacyjnym.
2561	15	Rosyjskie błędy były wyolbrzymiane nieproporcjonalnie do ich rzeczywistego znaczenia. Rosyjskie straty i faktyczne rozmiary strat Ukrainy były zniekształcane, fabrykowane lub po prostu ignorowane. Ale warunki pola bitwy trochę się przez ten czas zmieniły. Kiedy siły ukraińskie zatrzymały się na statycznych pozycjach obronnych w terenach miejskich i na środkowym Donbasie, pozycja Ukraińców stała się beznadziejna. Ale ten rozwój sytuacji przedstawiany był jako porażka Rosjan, którzy nie osiągnęli „swoich założonych celów”.
2561	17	Wojska lądowe, które unieruchamiają swoich żołnierzy na przygotowanych liniach defensywnych zostaną rozpoznane, wzięte na cel i zniszczone z dystansu. Kiedy stałe napowietrzne urządzenia wywiadowcze, obserwacyjne i rozpoznawcze, załogowe lub bezzałogowe, są połączone z precyzyjną bronią kierowaną lub nowoczesnymi systemami artyleryjskimi działającymi na podstawie dokładnych danych o celach, „utrzymywanie pozycji” jest śmiertelne dla każdej siły naziemnej. Jest to tym bardziej prawdziwe na Ukrainie, gdzie od samego początku działań rosyjskich było jasne, że zależy im na zniszczeniu sił ukraińskich, a nie na okupowaniu miast, czy terytoriów Ukrainy na zachód od Dniepru.
2561	19	Rezultatem była – kawałek po kawałku – anihilacja sił ukraińskich. Dopiero epizodyczny dopływ broni od USA i sojuszników pozwolił utrzymać pole sponiewieranym kijowskim legionom. Legionom, które teraz giną ponosząc wielkie straty, bo prowadzą wojnę w zastępstwie Waszyngtonu.
2561	21	Wojna z Moskwą jest dla Kijowa przegrana. Siły ukraińskie są pozbawione wszystkiego. Wyszkolone rezerwy nie istnieją w takiej ilości, aby wpłynąć na sytuację bitewną, a ta pogarsza się z każdą godziną. Żadna pomoc militarna czy w postaci doradców nie może zmienić tej brutalnej rzeczywistości, z jednym wyjątkiem – bezpośredniej interwencji sił lądowych USA i NATO.
2561	23	Problemem dzisiaj nie jest oddanie terytorium i ludności Wschodniej Ukrainy Moskwie, które Moskwa i tak już kontroluje. Przyszłość regionów Chersonia, Zaporoża, razem z Donbasem, jest już przesądzona. Moskwa prawdopodobnie zabezpieczy również Charków i Odessę, dwa miasta historycznie rosyjskie i rosyjskojęzyczne, jak i terytoria do nich przylegające. Operacje te spowodują, że konflikt przedłuży się na lato. Dlatego problemem na dziś jest, jak zatrzymać walki.
2561	25	To czy walki zakończą się wczesną jesienią zależy od dwóch głównych czynników. Pierwszy leży po stronie władzy w Kijowie. Czy rząd Zełenskiego zgodzi się na bidenowską koncepcję permanentnego konfliktu z Rosją?
2561	27	Jeżeli administracja Bidena postawi na swoim, Kijów będzie dalej funkcjonował jako baza do tworzenia nowych sił zdolnych do zagrożenia Moskwie. W praktyce oznacza to dla Kijowa narodowe samobójstwo poprzez otwarcie serca Ukrainy na zachód od Dniepru na wyniszczające ataki pocisków dalekiego zasięgu i sił rakietowych.
2561	29	Oczywiście taki rozwój wypadków nie jest nieuchronny. Berlin, Paryż, Rzym, Budapeszt, Bukareszt, Sofia, Wilno, Ryga, Tallin i tak, nawet Warszawa, nie muszą ślepo podążać za Waszyngtonem. Europejczycy, jak większość Amerykanów, spoglądają w otchłań obejmującego wszystkie dziedziny załamania ekonomicznego, do którego Biden doprowadził już we własnym kraju. Inaczej jednak niż Amerykanie, którzy muszą radzić sobie z konsekwencjami poronionej polityki Bidena, rządy europejskie wciąż mają opcję odrzucenia bidenowskiego planu permanentnej wojny na Ukrainie.
2561	31	Drugi czynnik dotyczy samego Waszyngtonu. Po wpompowaniu już 60 miliardów dolarów, lub trochę więcej niż 18 miliardów miesięcznie w państwo ukraińskie, które drży w posadach, poprzez bezpośrednie lub pośrednie transfery, zasadnicze pytanie brzmi, co dzieje się z Ukraińcami z pozostałej części kraju, którzy nie uciekli? Skąd weźmie się fundusze na odbudowę rozdartego społeczeństwa Ukrainy w rozwijającej się globalnej kryzysowej sytuacji ekonomicznej?
2561	33	Kiedy inflacja spowodowała, że koszty przeciętnego amerykańskiego domu wzrosły o 460 dolarów miesięcznie na zakup tych samych dóbr i usług w stosunku do roku ubiegłego, jest całkiem prawdopodobnym, że Ukraina może spokojnie zatonąć w odmętach fal, jak Titanic, nie wywołując większego zainteresowania w amerykańskim elektoracie. Doświadczeni politycy wiedzą, że przedział czasowy, w którym Amerykanie skupiają uwagę na sprawach poza-amerykańskich, jest bardzo krótki, że przyznanie się do porażki na Ukrainie prawdopodobnie miałoby niewielkie lub żadne bezpośrednie konsekwencje.
2561	35	Jednakże, skutki powtarzających się strategicznych niepowodzeń w Afganistanie, Iraku, Libii i Syrii kumulują się. W latach 1980. General Motors chciał dyktować Amerykanom, jakie samochody mają kupować, ale amerykańscy konsumenci mieli inne zdanie. Dlatego GM, który dominował na rynku amerykańskim przez 77 lat, stracił swoją pozycję na rzecz Toyoty. Waszyngton nie może narzucać wszystkich skutków, ani też nie może uciec od odpowiedzialności za swoje rozrzutne wydatki i zrujnowanie amerykańskiego dobrobytu.
2561	37	W listopadzie Amerykanie pójdą do urn. Sam elektorat zrobi więcej niż tylko przetestuje amerykański system wyborczy. Wybory także prawdopodobnie sprawią, że Biden zostanie zapamiętany za swój brak zdolności do kompromisu, za odmowę zmiany kursu, podobnie jak Herbert Hoover w 1932. Demokraci przypomną sobie, że ich poprzednicy w Partii Demokratycznej skutecznie walczyli z Hooverem przez ponad pół wieku.Republikanie mogą walczyć z Joe Bidenem przez następne 50 lat.
2561	38	Słowo wyjaśnienia od tłumacza
2561	40	Słowo wyjaśnienia – Dwa ostatnie zdania zrozumiałe są dla ludzi interesujących się polityką wewnętrzną Stanów Zjednoczonych. Herbert Hoover, republikanin, wygrał wybory w 1928 r., a następnie przegrał zdecydowanie z F.D. Rooseveltem w 1932. Został zapamiętany jako prezydent Wielkiego Kryzysu, który mu nie podołał i pomimo wielu pozytywnych stron jego prezydentury, jego kadencja w powszechnym odbiorze jest uważana za porażkę. Z kolei „50 lat” może oznaczać przewagę Demokratów w USA do czasów Ronalda Reagana pomimo tego, że zdarzali się w tym czasie prezydenci Republikanie, ale tak jak Eisenhower byli w gruncie rzeczy jedynie kandydatami GOP, albo skompromitowali się jak Nixon. Autor sugeruje, że kadencja Bidena zostanie podobnie zapamiętana jako porażka, a Republikanom będzie łatwiej zwyciężać przez następne 50 lat.
2564	1	Grzegorz Braun i naukowcy ws. pokoju na Ukrainie
2564	3	ako środowisko narodowo-radykalne mamy swoje stanowisko w sprawie wojny na Ukrainie (czytaj TUTAJ), jednak prezentujemy także inne spojrzenia, bo to jest misją portalu Nacjonalista.pl od 2005 roku. Poniżej oświadczenie odczytanie w Sejmie przez posła Grzegorza Brauna.
2564	5	    Zebrane tu osoby i organizacje nawołują do natychmiastowego zakończenia wojny na Ukrainie i do kompromisu między Rosją a Ukrainą, który doprowadzi do trwałego pokoju. Wojna jest największą tragedią ludzką i kulturową. Codziennie po obu stronach giną ludzie: zabierają ze sobą bezpowrotnie swoje marzenia i potencjał osobowy, jaki reprezentują. Jest to wielka ludzka tragedia. Wojna wiąże się z wynaturzeniem. W czasie jej trwania dochodzi do aktów okrucieństwa i przestępstw wojennych. Wojna uczy nas wrogości i nienawiści. Degeneruje nas jako ludzi. W imię obrony życia i naszego człowieczeństwa należy konflikt zbrojny między Rosją a Ukrainą natychmiast zatrzymać.
2564	7	    Obecna wojna, w której zaangażowane są państwa NATO, dostarczające Ukrainie nowoczesną broń, w tym – ofensywną, jest najbardziej niebezpiecznym konfliktem zbrojnym od czasu drugiej wojny światowej. Jest wielkim zagrożeniem dla sytuacji gospodarczej świata i dla pokoju światowego. Ludności wielu państw grozi obecnie głód z uwagi na obniżenie się eksportu zboża z Ukrainy i Rosji. Ponadto odczuwa się na świecie gwałtowny wzrost cen paliw, których producentem jest Rosja. W konsekwencji grozi nam globalny kryzys ekonomiczny, o skutkach wręcz niewyobrażalnych. Jeszcze większą tragedią będzie sytuacja, kiedy obecna wojna wymknie się spod kontroli i z konfliktu lokalnego zamieni się w wojnę kontynentalną lub kolejną wojnę światową. Oznaczać to będzie setki milionów ofiar, zniszczenie państw oraz upadek wszystkich naszych osiągnięć cywilizacyjnych.
2564	9	    Uważamy, że dla pokoju i rozwiązania konfliktu trzeba dobrze zrozumieć jego przyczyny. Podstawowym czynnikiem, jaki stoi często u powodów wojen, jest strach. W tym wypadku jest to strach Rosji przed rozszerzeniem się NATO oraz strach państw sąsiednich przed potęgą Rosji. Dla rozwiązania konfliktu należy więc usunąć wzajemny strach, a doprowadzić do tego może jedynie profesjonalna dyplomacja i gotowość do kompromisu, a nie – działania wojenne. Innym z powodów obecnej wojny, o czym się mniej mówi, jest wprowadzenie zmian w ustawie językowej na Ukrainie, dyskryminujących językową mniejszość rosyjską. To doprowadziło do referendum na Krymie i do wojny w Donbasie. Obecna wojna jest więc też konsekwencją niewłaściwej polityki wewnętrznej. Prowadzi do wielkiej tragedii ludzkiej i ogromnych zniszczeń. Spraw nie rozwiązuje się wojną i wciąganiem do niej całego świata, ale rozmową i kompromisem. Nawołujemy do więc do rozmów, do kompromisu i do pokoju.
2564	11	    W zglobalizowanym świecie, w którym żyjemy, państwa są współzależne. Z uwagi na pozycję światową Rosji i Ukrainy konsekwencje obecnej wojny mają katastrofalny wpływ na cały świat. Jeszcze nie jest za późno, aby rozwiązać ten konflikt, który jest bardzo szkodliwy i niebezpieczny dla nas wszystkich. Wzywamy do rozsądku, do opamiętania się i do pokoju.
2564	13	    „Nic nie jest stracone przez pokój. Wszystko może być stracone przez wojnę” (Pius XII, 1939).
2564	15	    —
2564	16	    Grzegorz Braun, Konfederacja Korony Polskiej
2564	17	    Prof. Mirosław Piotrowski, Ruch Prawdziwa Europa
2564	18	    Prof. Włodzimierz Korab-Karpowicz, Wolne Wybory
2564	19	    Dr Leszek Sykulski, Polskie Towarzystwo Geostrategiczne
2564	20	    Prof. Ryszard Zajączkowski
2564	21	    Prof. Jakub Z. Lichański
2564	22	    Prof. Stanisław Bieleń
2564	24	Warto wspomnieć, że pomimo wielu różnic w poglądach Grzegorz Braun w przeszłości brał udział w akcjach organizowanych/współorganizowanych przez Narodowe Odrodzenie Polski, a także solidaryzował się z działaczami organizacji prześladowanymi przez System po akcji przeciwko majorowi Baumanowi. Z kolei nacjonaliści z NOP pikietowali swego czasu w ramach solidarności przed budynkiem aresztu, do którego trafił Grzegorz Braun za „obrazę sądu”.
2569	1	Donald Tusk: Skończy się PiS, skończy się drożyzna
2569	3	Jeśli ktoś potrafił walczyć z drożyzną, wziąć inflację i zdusić ją do zera, to był to mój rząd - powiedział przewodniczący Platformy Obywatelskiej Donald Tusk w sobotę podczas konwencji tej partii.
2569	5	Istota dobrego rządu to jest zdolność zapewnienia ludziom chleba dobrego i taniego i wody zimnej i ciepłej w kranie - powiedział na konwencji PO lider Platformy Donald Tusk. Tymczasem jak PiS będzie dalej rządzić, pod koniec roku chleb może kosztować nawet 30 zł - dodał.
2569	7	W hali widowiskowo-sportowej Radomskiego Centrum Sportu odbyła się w sobotę "Konwencja Przyszłości" Platformy Obywatelskiej. Według organizatorów, było prawie 6 tys. ludzi. Podium, z którego przemawiali politycy PO ustawione było na środku sali, niczym ring bokserski. Było to zarazem nawiązanie do pierwszej konwencji PO w 2001 roku, gdy ówcześni liderzy PO Donald Tusk, Andrzej Olechowski i Maciej Płażyński stali właśnie na podobnej "platformie".
2569	9	Jako pierwszy głos zabrał przewodniczący Platformy Donald Tusk, który przemawiał ponad 40 minut. "To nie jest przypadek, że właśnie w tym miejscu, właśnie wy, a nie kto inny, pokazujecie Polsce, gdzie jest siła, gdzie jest dobra wola, gdzie jest nadzieja na zmianę" - powiedział Tusk do zgromadzonych.
2569	11	W swoim wystąpieniu nawiązywał do rocznego, ponownego kierowania Platformą. Podkreślił, że przez ostatnie miesiące odwiedził blisko 100 miejscowości. "Spotykałem na tej drodze ludzi, którzy podobnie jak wy, podobnie jak dzisiaj już właściwie prawie cała Polska, są bardzo przejęci tym, co dzieje się w naszej ojczyźnie. Bywają nawet czasami załamani tymi doświadczeniami, które na nich spadają, a równocześnie mają w sobie nadzieję i wiarę w to, że tę sytuację można zmienić" - mówił.
2569	13	Tusk dodał, że zaprosił na konwencję gospodarzy jego niektórych spotkań. "To nie są ludzie zaangażowani w działalność polityczną. To byli ci, którzy chcieli ze mną rozmawiać, chociaż, jak wiecie być może, to nie zawsze jest łatwe" - zaznaczył. "Żyjemy dzisiaj w kraju, w którym trzeba mieć odwagę osobistą, żeby porozmawiać publicznie z liderem opozycji" - powiedział.
2569	15	Mówił, że dzięki rozmowom z rolnikami zrozumiał, dlaczego "polska wieś odwraca się dzisiaj od rządzących, dlaczego polscy rolnicy czują się dzisiaj oszukani przez rządzących". "Bo zostali oszukani" - stwierdził. "Co znaczy kalkulować i planować opłacalną produkcję w sytuacji, w której nawozy sztuczne podrożały w przeciągu roku o 700-800 proc., nie wspominając o paliwie" - dodał.
2569	17	Lider PO mówił także o funkcjonariuszach policji. Stwierdził, że "polskie policjantki i polscy policjanci idą do służby - prawie wszyscy bez wyjątku - po to, żeby bronić Polaków i ścigać bandytów, nie, żeby bronić władzy przed obywatelami".
2569	19	Opisał swoje spotkanie na ulicy Wiejskiej z policjantami, którzy zanim się do niego zwrócili, dokładnie rozejrzeli się wokół siebie. "Mówią mi: panie premierze, może by pan zrobił z tym wreszcie porządek, bo my chcieliśmy być w policji po to, żeby ścigać bandytów, a nie godzinami, dniami i tygodniami stać pod Sejmem albo na Nowogrodzkiej" - mówił Tusk. Ocenił, że "policjanci są w dużej mierze też ofiarami tego systemu, który PiS zbudował w Polsce - oni naprawdę chcą nam pomagać, a nie przeszkadzać".
2569	21	Tusk zwrócił także uwagę na sytuację nauczycieli. "Mamy dzisiaj w polskiej szkole coraz starsze i starszych nauczycieli - z oczywistych względów. Przecież ten zawód, który powinien być jednym z najbardziej atrakcyjnych - bo wszyscy szanujemy i kochamy swoich nauczycieli i swoje nauczycielki - stał się zawodem najbardziej chyba upokarzającym. Nauczycielom i nauczycielkom ta władza w tym samym tygodniu, kiedy dała sobie - ministrom, prezydentowi, premierowi - podwyżki od 40 do 60 proc. - w tym samym czasie powiedziała polskim nauczycielom i nauczycielkom, że mogą dostać 4 proc. podwyżki przy inflacji 16 proc." - mówił. "My tego upokorzenia, tego plucia w twarz ludziom nigdy nie zapomnimy" - oświadczył lider PO.
2569	23	Podawszy przykłady przedsiębiorców prowadzących małe firmy – właścicieli bistro i piekarza - stwierdził, że "widać bardzo wyraźnie, że sytuacja w całej polskiej gospodarce zaczyna być krytyczna".
2569	25	Przytoczył prognozy, według których jedna trzecia lokali gastronomicznych w Polsce może nie przetrwać do końca roku. Powołał się na badanie IBRiS, wykazujące, że blisko 35 proc, rodzin zrezygnowało z planowanego urlopu; jedna trzecia rodzin musiała ograniczyć wydatki na żywność, podobny odsetek zrezygnował z zakupów urządzeń AGD i RTV. Według Tuska "widać bardzo wyraźnie, że sytuacja w całej polskiej gospodarce zaczyna być krytyczna".
2569	27	"Istota dobrego rządu to jest zdolność zapewnienia ludziom chleba dobrego i taniego i wody zimnej i ciepłej w kranie" - powiedział Tusk. Tymczasem jeśli PiS będzie dalej rządził, to - tu powołał się na ekspertów - bochenek chleba będzie w końcu roku kosztował 10 zł, albo nawet 30 zł.
2569	29	"Co takiego się stało, że oni przez siedem lat z Polski, naprawdę kwitnącego kraju, dumy Europy, zrobili kraj, gdzie problemem staje się woda i chleb?" - pytał.
2569	31	"Co stanowi prawdziwe źródła tej pisowskiej drożyzny, tej inflacji, która w Polsce jest już rekordowa w Europie? Dlaczego u nas musi być najdrożej? Powodem tej pisowskiej drożyzny jest chciwość i głupota" – mówił Tusk.
2569	33	Przekonywał, że jednym z największych impulsów proinflacyjnych jest "legion działaczy PiS-owskich, którzy zalęgli się w spółkach skarbu państwa i doją państwo bez opamiętania". "Skończy się PiS, skończy się drożyzna" - powiedział.
2569	35	Zarzucił prezesowi NBP Adamowi Glapińskiemu brak kompetencji i nieumiejętność przewidywania, przypominając jego wypowiedzi sprzed niespełna dwóch lat, o deflacji jako zagrożeniu i "rzekomej groźbie wybuchu inflacji".
2569	37	Przypomniał, że w listopadzie ub.r. szef banku centralnego zapowiadał spadek inflacji, a powiedział to "niemal tego samego dnia, kiedy premier Morawiecki wydał miliony złotych na obligacje, które miały ochronić jego prywatne oszczędności przed inflacją".
2569	39	"Zakładał, że inflacja będzie gigantyczna, ale nie powiedział tego Polakom. Po cichu, w tajemnicy przed obywatelami rządzący zapewnili sobie grube pieniądze" – mówił przewodniczący PO. "Złodzieje!" – skandowali zebrani.
2569	41	Lider Platformy Obywatelskiej zapowiedział też, że jeśli PO wygra wybory, "wyprowadzi Glapińskiego z NBP". "Adam Glapiński jest nie tylko niekompetentny, nie tylko nieprzyzwoity w tym, co robi. Adam Glapiński jest też nielegalny. Nie będzie ani dnia dłużej prezesem NBP. Nie trzeba będzie ustawy" - przekonywał Lider Platformy.
2569	43	Przypomniał, że na przeszkody prawne związane z ponownym wyborem Glapińskiego na drugą kadencję w Narodowym Banku Polskim wskazywali eksperci Kancelarii Prezydenta. "Wystarczyłaby dużo mniejsza wątpliwość, aby wyprowadzić gościa z NBP. I ja to zrobię, ja to wam gwarantuję" - zapewnił Tusk. Zgodnie z ustawą o Narodowym Banku Polskim, nie można zasiadać w zarządzie NBP więcej niż dwie kadencje. Przed wyborem Adama Glapińskiego na drugą kadencję szefa NBP podnoszono, że wypełnił już on swoje dwie kadencje we władzach Banku, ponieważ w 2016 roku przez kilka miesięcy zasiadał już w NBP.
2569	45	Podczas wystąpienia podziękował wszystkim, którzy zaangażowali się m.in. w Komitet Obrony Demokracji, wychodzili na ulice. "Dzięki wam przetrwała wiara w to, że warto zakładać własne komitety i pogonić arogancką władzę, organizując się i organizując wszystkich ludzi dobrej woli" - wskazał.
2569	47	Przypomniał hasło Jacka Kuronia: nie palcie komitetów, zakładajcie własne, nawiązujące do spalenia gmachu Komitetu Wojewódzkiego PZPR w Radomiu w czerwcu 1976.
2569	49	Zaznaczył zarazem, że właśnie w Radomiu może powiedzieć, iż jak porównuje obraz Radomia z roku 1976 i dzisiejszą Polskę, to "ten obraz jest tak podobny, że może to doprowadzić do rozpaczy".
2569	51	Przekonywał, że prezes PiS Jarosław Kaczyński to "przedstawiciel władzy, który szydzi, upokarza, pogardza ludźmi, w tym często dziećmi, potrzebującymi szczególnej czułości". Wskazywał na "rechot Kaczyńskiego, to szyderstwo Kaczyńskiego i ludzi władzy nad niepełnosprawnymi". "Pamiętacie tę konferencję prasową na ulicy, ponieważ nie wpuszczono niepełnosprawnych do Sejmu? PiS im powiedział: won! Sejm jest dla nas, a wy się możecie organizować na ulicy" - zwrócił się do uczestników konwencji.
2569	53	"My jesteśmy też tutaj po to, żeby władza nie pogardzała nigdy więcej, nie pogardzała ludźmi słabszymi" - stwierdził.
2569	55	Zarazem powiedział: "przyjdzie taki moment, że na ulicy też się wszyscy zorganizujemy, jeśli ta władza nie zniknie".
2569	57	Odnosząc się do praw najsłabszych, "tych, którzy potrzebują pomocy, a przynajmniej zrozumienia i szacunku" powiedział: "jest zero tolerancji i zero litości dla tych, którzy szukają tu jakichś zgniłych kompromisów". Zapowiedział, że programem PO będzie m.in. "zerwanie z hipokryzją, z tym zakłamaniem, np. z tą komisją, która bada sprawy pedofilii".
2569	59	"Jak tylko przejmiemy władzę, jak tylko wygramy wybory (…) nie będzie tak, że czy to jest polityk, marszałek Sejmu, biskup, minister, wysoki urzędnik… Nie będzie tak, że w sprawach krzywdy dzieci, pedofilii, przemocy wobec dzieci, że będą jakieś święte nietykalne krowy" - mówił.
2569	61	"Oni już nie będą świętymi, nietykalnymi krowami. Święte i nietykalne są tylko dzieci w Polsce" - zaznaczył.
2569	63	Lider Platformy Obywatelskiej przypomniał też, że jest ojcem i dziadkiem. "I zwracam się do ojców i dziadków: jeśli macie tak, jak ja, córkę, wnuczkę, to nie możecie na miłość Boga głosować na PiS" - podkreślił Tusk. "Oni naprawdę zgotowali piekło kobietom i oni zgotują piekło waszym córkom, i waszym wnuczkom" - dodał.
2569	65	Przekonywał, że jest adresatem wielu próśb czy alarmów na temat tego, co się dzieje w polskich domach ponieważ obecna ekipa rządząca nie ma pojęcia o życiu. "Przepraszam, że będę brutalny, ale czy panowie: Kaczyński, Rydzyk, Jędraszewski, co oni wiedzą, na miłość Boga, o macierzyństwie, o ojcostwie, rodzinie, seksie, łóżku? - pytał Tusk, na co sala zareagowała entuzjastycznie, gromkimi brawami.
2569	67	Zaapelował do ojców i dziadków, aby "pogadali" ze swoimi córkami i wnuczkami. "Naprawdę, one wam wszystko powiedzą, kawa na ławę" - zachęcał. "I mówię to także jako chrześcijanin. Ludzie, jeśli ktoś wierzy w Boga, czuje się chrześcijaninem, to on może głosować na partię, która ma Mejzę, Kurskiego… O czym my w ogóle rozmawiamy?" - dziwił się szef Platformy.
2569	69	"Słuchajcie, czy można głosować na kłamstwo, złodziejstwo, pogardę, nienawiść?" - pytał. "Wierzysz w Boga, nie głosujesz na PiS, to jest proste jak drut" - dodał.
2571	1	Grzegorz Braun o życiu i rodzinie – odpowiedzi na zapytania do kandydatów na prezydenta
2571	3	Na zadane przez Fundację PRO pytania jako pierwszy odpowiedział kandydat na prezydenta Grzegorz Braun. Poniżej publikujemy w całości przesłany do redakcji naszego portalu list.
2571	5	Szanowni Państwo,
2571	7	Dziękuję za list – odpowiedzi na zadane w nim pytania udzielić przyjdzie mi tym łatwiej, że w istocie już dawno i nie jeden raz ich udzieliłem. Szereg razy miałem okazję wypowiadać się publicznie na tematy, które podobnie jak Państwo uważam za kluczowe dla losów narodu i państwa polskiego, czy szerzej, całej cywilizacji łacińskiej. Jako autor filmów dokumentalnych powszechnie odbieranych jako jednoznaczny głos za życiem, a przeciwko nieludzkim teoriom eugenicznym i zbrodniczym praktykom aborcyjnym – notabene częstokroć stykając się z napastliwą krytyką ze strony ośrodków antypolskiej i antykatolickiej propagandy – dałem, jak mniemam, dostatecznie zdecydowany wyraz mojemu pryncypialnemu stanowisku. Wszystkich zainteresowanych moimi poglądami odsyłam więc przede wszystkim do filmów: „Eugenika – w imię postępu” i „nie o Mary Wagner”, w których udało mi się, mam nadzieję, zawrzeć dostatecznie szeroką argumentację i egzemplifikację odnoszącą się do bez mała wszystkich stawianych przez Państwa kwestii. Rozumiem jednak, że zgłoszenie mojej kandydatury w nadchodzących wyborach prezydenckich tworzy sytuację nową, w której zrozumiałe jest oczekiwanie, że opinie wcześniej rozsiane w różnych publikacjach (poza filmowymi, także prasowych, radiowych etc.), teraz zostaną zebrane i wyraźnie powtórzone – co też niniejszym czynię (zachowując nadaną przez Państwa numerację pytań).
2571	9	1. Czy zatem uważam, że prawo Polskie powinno chronić każdego człowieka od poczęcia? Tak jest. Stanowczo tak uważam. Rozumiem przy tym, że mówiąc o „chronieniu człowieka” macie Państwo na uwadze prawną ochronę każdego życia ludzkiego – niezależnie od wieku, stanu zdrowia, stanu majętności etc. Owszem, prawo nie może czynić od tej zasady żadnych wyjątków, które wynikałyby z arbitralnej oceny „jakości”, czy poziomu oczekiwań innych osób względem ludzkiego życia. (Wyjątek czynię, rzecz jasna, dla dorosłych osób, które swoim rozmyślnym działaniem stawiają się poza prawem, a to jest: zabójców z premedytacją, zdrajców stanu, szpiegów i dezerterów w obliczu wroga – dawanie tym zbrodniarzom prawnej gwarancji życia jest z kolei potwornym i absurdalnym uroszczeniem – na użytek takich przypadków stanowczo postuluję restytucję kary głównej).
2571	11	W szczególności, czy uważam, że dzieci podejrzane o chorobę lub wadę genetyczną, można pozbawić życia poprzez aborcję? Nie, w żadnym wypadku. W filmie „Nie o Mary Wagner” przedstawiłem, jak sądzę, dostatecznie szeroką argumentację i egzemplifikację tłumaczącą takie stanowisko. Sam koncept ewaluacji ew. „niedoskonałości” naszych bliźnich i wyrokowania na tej podstawie, kto „zasługuje”, by żyć, jest w samej istocie horrendalnym uroszczeniem – a w praktycznych konsekwencjach prowadzi, jak wiadomo, do rzezi niewiniątek. Odrzucam więc wszelkiie rozwiązania prawne, które takie praktyki czynią bezkarnymi. Odrzucam więc, co oczywiste, obowiązujący w III RP tzw. „kompromis aborcyjny”. Przypominam bowiem, że jest to stan prawny plasujący nas na poziomie rozwiązań obowiązujących w III Rzeszy, gdzie prawo również nie pozwalało na bezkarne zabójstwo każdego dziecka – „tylko” niektórych dzieci (sic).
2571	13	2. Czy uważam, że ktokolwiek ma prawo do posiadania innego człowieka? Nie. Stanowczo odrzucam takie uroszczenie.
2571	15	W szczególności, czy uważam, że ktokolwiek ma prawo do posiadania dziecka, a w konsekwencji do wyprodukowania go metodą in vitro? Nie, nic podobnego. W filmie „Eugenika – w imię postępu” starałem się unaocznić, że nieuchronnie występujący w procedurze „in vitro” moment selekcji czyni cały proceder zbrodniczym, a reklamowanie go – szczególnie perfidnym i niegodziwym. Przy okazji warto zwrócić uwagę, że prawna akceptacja praktyki „in vitro” odbiera logiczne podstawy sprzeciwowi wobec aborcji – skoro bowiem zgodzimy się na selekcję w tej akurat fazie życia, na jakiej podstawie mielibyśmy kwestionować prawo do prowadzenia takiej samej selekcji w innych fazach? I może w tym rzecz właśnie – może poza oczywistymi interesami przemysłu „in vitro” chodzi jego promotorom także i o to: o wprowadzenie prawnego przyzwolenia na aborcję niejako „kuchennymi drzwiami”?
2571	17	3. Czy uważa Pan, że małżeństwo i rodzina powinny być szczególnie chronione? Tak, owszem. Uważam, że stosunek do życia, małżeństwa i rodziny jest w ogóle jednym z głównych kryteriów wartości, prawowitości i efektywności każdego systemu prawnego, każdego państwa, każdej cywilizacji. Nota bene: z tego właśnie względu kwestionuję prawowitość aktualnego rządu warszawskiego (którego dla uniknięcia możliwych nieporozumień nie nazywam polskim). Rząd ten przyzwala bowiem, ba, wręcz sam inicjuje kolejne akty wrogie wobec polskiej rodziny – działając przeciwko prawu naturalnemu, godząc we władzę rodzicielską, tworząc gwarantowany popyt na usługi przemysłu „in vitro”, implementując ideologię „gender” do polskiego systemu prawnego, inicjując dezinformację i deprawację nieletnich za pomocą państwowego przymusu edukacyjnego, etc. etc. Państwo warszawskie (którego nie nazywam polskim) realizuje strategię perfidnej agresji wymierzonej w rodzinę – także wówczas, gdy promuje akty prawne w rodzaju „konwencji antyprzemocowej”, których autorzy to z tradycyjnej rodziny chcą uczynić głównego podejrzanego i winowajcę wszelkich patologii (czyniąc to notabene nie tylko wbrew naturze, ale też wbrew wszelkim prawdziwym, statystycznie rozpoznawalnym realiom życia społecznego w Polsce).
2571	19	Czy dopuszcza Pan, nazywanie małżeństwem związku innego niż związek mężczyzny i kobiety? Nie, nie dopuszczam. Jako normalny Polak ze wzruszeniem ramion odrzucam wszelkie arbitralne, absurdalne, ideologicznie motywowane, a politycznie egzekwowane manipulacje polami znaczeniowymi jakichkolwiek wyrazów. A jako dyplomowany polonista przypominam długą tradycję manipulacji językiem dla osiągnięcia celów propagandowych przez walczące z naszą cywilizacją reżimy – modyfikowanie, a niekiedy wręcz odwracanie znaczeń słów jest istotą każdej totalniackiej „nowomowy”.
2571	21	4. Czy uważa Pan, że Państwo może przymusowo edukować dzieci wbrew wartościom wyznawanym przez rodziców? W szczególności czy szkoła państwowa może zachęcać do rozwiązłości, popierać wynaturzone relacje seksualne, promować środki ubezpładniające i zachęcać do aborcji? Najwyraźniej może – skoro to właśnie tak powszechnie czyni. Ja zaś, taki stan rzeczy pryncypialnie potępiam i bardzo chętnie krytykuję. Niektórym z Państwa znany jest być może mój krytyczny stosunek do państwowej, zetatyzowanej, scentralizowanej, przymusowej edukacji. Od lat staram się nie zaniedbywać okazji do krytyki działającego u nas kołłątajowsko-stalinowskiego systemu nauczania. W tym kontekście oczywisty jest mój radykalnie niegatywny stosunek do jakichkolwiek teorii i praktyk pedagogicznych kwestionujących władzę rodzicielską. Nota bene: faktem opisanym w historiografii jest szczególny nacisk, jaki na zasadę państwowej edukacji kładą loże masońskie – badaczom znane są choćby periodycznie ponawiane w tej sprawie proklamacje i dyrektywy masonerii francuskiej XIX/XX ww. – właśnie dlatego, że bez państwowego przymusu pozostałe pryncypia tych wojujących z Tradycją katolicką i polską organizacji nie mogłyby być tak skutecznie transmitowane i wdrażane.
2571	23	Każda z powyższych kwestii zasługuje, rzecz jasna, na poważniejsze omówienie i domaga się szerszej argumentacji – czego tu zaniecham, rozumiejąc, że Państwu akurat argumentów nie braknie, chcecie natomiast znać jasne w tych sprawach moje stanowisko. Mam nadzieję, że nie zostawiam tu pola dla zasadniczych wątpliwości. Gdyby się one jednak nasunęły – służę dalszymi wyjaśnieniami. Przede wszystkim proszę jednak uprzejmie odnotować, że poza własnym rozeznaniem chciałbym w tej sprawie (jak zresztą w każdej innej) polegać przede wszystkim na Tradycyjnym nauczaniu Kościoła katolickiego – i to jest kontekst, w którym wszelkie moje uwagi powinny być interpretowane.
2571	25	Na koniec proszę przyjąć moje najszczersze podziękowanie za Państwa zaangażowanie, za wasze odważne występowanie w polskim zyciu publicznym – z życzeniami, by sprawy, o które zabiegacie znalazły wreszcie pomyślne konkluzje. Do czego wszakże nie uda nam się doprowadzić, jeśli prawo w Rzeczypospolitej Polskiej nadal stanowione będzie przez ludzi, którzy życiem ludzkim pogardzają, a Boga się nie boją – przy biernym współudziale znacznie wszak liczniejszych „zwolenników kompromisu”. To jest karta hańby, którą w obliczu zbliżającej się 1050. rocznicy Chrztu Polski czas nareszcie odwrócić.
2577	1	Nowacka: Jesteśmy zgodni, aborcja dopuszczalna do 12. tygodnia
2577	3	Nie wyobrażam sobie, by moje koleżanki i koledzy z partii odpuścili rzecz, w którą włożyli tyle wysiłku. Donald Tusk był sceptyczny, ale zobaczył skalę protestów kobiet i przyjął stanowisko przygotowane przez posłanki Platformy - uważa Barbara Nowacka.
2577	5	Wygrywacie wybory i co się dzieje z aborcją?
2577	7	Prawo musi zostać zliberalizowane. Są gotowe projekty ustaw.
2577	9	Linia Koalicji Obywatelskiej jest spójna? Nie wydaje się.
2577	11	Jest. Ale sama zmiana prawa nie wystarczy: trzeba wprowadzić edukację seksualną, dostępną antykoncepcję oraz kampanię społeczną pokazującą prawdę.
2577	13	Prawdę?
2577	15	Tak. Część wyborców PiS jest przeciwna zmianom, bo od lat jest poddawana propagandzie. Musimy pokazać, czym jest zakaz aborcji i co to znaczy liberalizacja.
2577	17	A jaka jest prawda o liberalizacji?
2577	19	Taka, że każda Polka będzie mogła przerwać ciążę do 12. tygodnia.
2577	21	I to ma uspokoić wyborców PiS?
2577	23	Warto choć uzmysłowić im, że te wybory i tak się dokonują, tylko w szarej strefie. Trzeba pokazać, do jakich dramatów prowadzi złe prawo. Jeśli tego nie pokażemy, znów może pojawić się pomysł władzy, by przykręcić śrubę.
2577	25	Mówi pani o gotowych projektach. Jakich?
2577	27	Jest choćby projekt Ratujmy Kobiety.
2577	29	Był. Jako obywatelski, który przepadł w Sejmie.
2577	31	Tak, sama go składałam jako inicjatywę obywatelską. Przepadł, ale fizycznie istnieje. Jest kompletny - zawiera kwestie edukacji seksualnej oraz dostępności antykoncepcji, są w nim rozwiązania regulujące klauzulę sumienia. Czyli to, co proponuje KO w ramach Paktu dla Kobiet.
2577	33	Chcecie zakazać klauzuli?
2577	35	Nie, to jest prawo lekarzy. Ale trzeba uwzględnić prawo pacjentek: muszą wiedzieć, do kogo idą. Dzisiaj nie wiedzą i to jest loteria. Co przekłada się nie tylko na kwestię aborcji, ale i dostępu do antykoncepcji.
2577	37	W świetle wyroku Trybunału Konstytucyjnego w sprawie ustawy antyaborcyjnej ten projekt jest niekonstytucyjny?
2577	39	Ani to trybunał ani to wyrok. Gremium, które go wydało, nie może tworzyć prawa i dokonywać jego interpretacji. Jest obciążony pierwotnym grzechem, a to oznacza, że można go uznać za niebyły.
2577	41	Pierwszym krokiem, który chciałaby podjąć KO, były by więc zmiany w TK?
2577	43	Na pewno musiałoby dojść do dużej reformy. Potrzebne byłyby przepisy przejściowe, by nie zachwiać systemem. Ale tak, taka jest koncepcja, pracują nad tym specjaliści. I wtedy de facto z automatu wrócilibyśmy do rzeczywistości, w której obowiązują poprzednie przepisy, również te dotyczące aborcji.
2577	45	Na razie nie wygraliście wyborów, trudno zatem mówić o szansach waszego projektu. Ale jesteście w Sejmie, a kwestia aborcji zamiast zostać zliberalizowania, została zaostrzona. Co teraz?
2577	47	To, co można zrobić nie naruszając pseudoorzeczenia TK, to usunąć zapis o karalności lekarzy. Najważniejsze, by kierowali na badania prenatalne. Żeby się nie bali przeprowadzenia aborcji ze względu na dobrostan psychiczny kobiety. Żeby się nie bali podejmować decyzji o ratowaniu kobiet.
2577	49	Co jeżeli SN zajmie się kwestią dobrostanu psychicznego w kontekście aborcji, i uzna, że nie jest to przesłanka zgodna z ustawą?
2577	51	Nie mamy szans temu przeciwdziałać przy obecnej władzy. Uczynny sędzia Ziobry wyda wyrok, a wszystko przyjmie sejmowa większość.
2577	53	Czy aborcja jest tematem politycznie do wygrania?
2577	55	To nie jest temat polityczny, tylko społeczny.
2577	57	Ale stał się polityczny. Politycy muszą zdecydować, co im się opłaca w tej kwestii.
2577	59	Opłaca się doprowadzić do sytuacji, w której kobiety są bezpieczne. A można to zagwarantować, dając im prawo do decydowania o tym, ile, z kim i kiedy będą mieć dzieci.
2577	61	Opłaca się? Czyli co?
2577	63	Nie umiem rozmawiać o sprawach fundamentalnych dla życia i zdrowia kobiet w kategoriach słupków poparcia.
2577	65	Ale jest pani polityczką.
2577	67	Jakbym była politykiem PiS, to nie zastanawiałabym się, czy opłaca się wprowadzać restrykcje dla osób niezaszczepionych. To nie jest kwestia kalkulacji politycznych, tylko konieczność. Mówienie, że partia musi patrzeć na sondaże, jako wytłumaczenie…
2577	69	Ale KO chyba tak robi. Marszałkini Kidawa-Błońska mówiła w tym miesiącu, że aborcja jest złem. A Tusk przekonywał, że kompromis będzie dla Platformy problemem.
2577	71	Wyborów nie wygra się na temacie aborcji. Ale można je przegrać, kiedy Polki będą umierały, bo nie miały dostępu do zabiegu.
2577	73	Albo kiedy się poszarżuje w drugą stronę i powie, że mogą mieć aborcję na życzenie?
2577	75	Nie ma czegoś takiego jak „aborcja na życzenie”, tylko decyzja kobiety: łatwiejsza, trudna lub bardzo trudna.
2577	77	Może politycy KO boją się, że społeczeństwo jest konserwatywne i stracą mówiąc o aborcji otwarcie?
2577	79	Nie jest już takie konserwatywne. Zmieniają się kobiety, zmienia się też klimat w małych miejscowościach. To było widać po protestach.
2577	81	A jednak KO musi ciągle rozmawiać, jaka jest jej linia polityczna w tej kwestii.
2577	83	Nie! Wszystkie 4 partie są zgodne, że do 12. tygodnia aborcja powinna być dopuszczalna. PO i Nowoczesna są za dodatkowym warunkiem, czyli konsultacją z psychologiem. Będziemy rozmawiać o szczegółach.
2577	85	Rozmawiać można długo. Skąd pewność, że KO zmieni prawo?
2577	87	Widzę, że wiele naszych posłanek, po wyroku TK, zmieniło nastawienie. Widoczna jest też zmiana społeczna, gigantyczne przesunięcie w stronę pro choice - coraz więcej osób jest za liberalizacją prawa. Na polityków, też tych konserwatywnych, mają wpływ ich żony i córki, które są bardziej świadome że to ich życie. Partie też przeszły zmiany.
2577	89	Czyli jakby KO wygrała, to będzie zmiana?
2577	91	Nie wyobrażam sobie, by moje koleżanki i koledzy z partii odpuścili rzecz, w którą włożyli tyle wysiłku. Donald Tusk na początku był sceptyczny. Ale zobaczył skalę protestów kobiet i przyjął stanowisko przygotowane przez posłanki Platformy. Na pewno w tej sprawie możemy współpracować z Lewicą. Natomiast jest wielki znak zapytania, jeśli chodzi o PSL i Polskę 2050 Szymona Hołowni. To będą trudni partnerzy.
2577	93	W tej kadencji Sejmu nic się, pani zdaniem, nie zmieni?
2577	95	W temacie aborcji? Nie. Posłowie Zjednoczonej Prawicy są na krótkiej smyczy Kaczyńskiego. W tym kontekście niezwykle ciekawie zapowiada się głosowanie nad obywatelskim projektem „Stop aborcji”, który mówi m.in. o 25 latach więzienia za aborcję. Również dla kobiet. Ryszard Terlecki na konferencji powiedział, że odrzucą projekt w pierwszym czytaniu. Ale zaraz dodał, że nie będzie dyscypliny. Zobaczymy więc, ilu polityków PiS jest w stanie wyrazić własne zdanie.
2577	97	Czyli mówiąc precyzyjnie: większość rządząca być może zagłosuje za wnioskiem o odrzucenie projektu w pierwszym czytaniu, który złoży…
2577	99	Koalicja Obywatelska, zapewne też Lewica.
2577	101	Projekt obywatelski zaostrzający prawo trafił do Sejmu, a po drugiej stronie jest projekt obywatelski “Legalna aborcja bez kompromisów” nadal bez wymaganych 100 tys. podpisów.
2577	103	Proszę pytać komitet, który je zbiera.
2577	105	Ale była pani zaangażowana w bliźniaczy projekt, „Ratujmy kobiety”.
2577	107	Przewodniczyłam dwukrotnie temu komitetowi i dwukrotnie nie było problemu ze zbieraniem podpisów. Choć, nie ukrywam, że to ciężka praca. Ten, o który panie pytają, dotyczy polityczek Lewicy i organizacji kobiecych, a Inicjatywa Polska (której przewodniczy Nowacka – red.) nie została zaproszona. Strajk Kobiet postawił na Lewicę. Ale my wspieramy, np. w moim biurze poselskim, można złożyć pod nim podpis.
2577	109	To pani dyplomatyczna odpowiedź na pytanie o brak jedności opozycji czy środowisk lewicowych w temacie aborcji?
2577	111	Gdy zbierałam podpisy pod „Ratujmy kobiety”, też jedności politycznej nie było. Zapraszałam wszystkich do tej inicjatywy, bo uważam, że liczy się sprawa, a nie szyld partyjny. Nie umiem powiedzieć, dlaczego dziś przyjęto taką strategię wokół „Legalnej aborcji”. Dlaczego nie zbierano podpisów podczas ostatnich demonstracji? Dlaczego nie rozmawiano z nami na ten temat? Fakt, gdy zbieraliśmy podpisy w 2016 r. i 2017 r. nie było pandemii, atmosfera społeczna była nagrzana. To pozwalało mieć wiarę w to, że się uda. Także wyhamować zmiany. Bo pamiętajmy, że walczyłyśmy też przeciwko próbom zwiększenia kar za aborcję. I wtedy się udało.
2577	113	A dziś? Po wyroku TK i po wydarzeniach w szpitalu powiatowym w Pszczynie atmosfera nie jest gorąca?
2577	115	Dziś mamy atmosferę rozpaczy. Wychodzimy nie z ofensywnymi hasłami liberalizacji prawa, a z dramatycznym apelem: „#AniJednejWięcej”. Prawda jest też taka, że składanie projektów w dzisiejszym Sejmie nie ma sensu, gdyż PiS ma za argument wspomniany wyrok pseudotrybunału. I będzie mówił tak: odrzucamy projekt, gdyż jest niezgodny z konstytucją.
2577	117	Podczas zbierania podpisów pod „Ratujmy kobiety” była inna sejmowa arytmetyka?
2577	119	Nie, była równie trudna. Ale wtedy oprócz zbierania podpisów robiliśmy gigantyczną kampanię społeczną pokazującą prawdę, czyli: jak wygląda prawo aborcyjne, co znaczy dostęp do bezpiecznej, legalnej aborcji, jak ważna jest edukacja seksualna i skuteczna antykoncepcja. A także w jakiej sytuacji są kobiety, które idą do lekarza, a w gabinecie słyszą, że tu obowiązuje klauzula sumienia.
2577	121	Jest pani za usunięciem art. 152 z Kodeksu karnego, który mówi o karaniu za dokonanie czy pomoc w aborcji?
2577	123	Tak, do tego m.in. sprowadza się leżąca w Sejmie tzw. ustawa ratunkowa. Mówi właśnie o depenalizacji aborcji.
2577	125	Dziś z tego artykułu padają oskarżenia pod adresem działaczek organizacji kobiecych.
2577	127	Te działaczki pomagają w sytuacjach kryzysowych, gdy państwo systemowo odwraca się od kobiet. Za chwile wszystko będzie odczytywane jako pomocnictwo. Jeśli podejdzie do mnie dziewczyna na ulicy, a ja jej podam numer do Aborcji bez granic, to też będę musiała spodziewać się zarzutów? Pomoc w podjęciu decyzji o aborcji, w informowaniu o możliwych drogach nie powinna być karalna.
2577	129	A lekarze? Jak dziś pani ocenia ich postawę? Z jednej strony mówią, że obawiają się zarzutów prokuratorskich. Z drugiej – słyszymy zarzuty o umywaniu rąk.
2577	131	Nie można winić ich za to, że państwem rządzą fanatycy. Ich strach nie jest bezzasadny. Dlatego naszym pomysłem na obecną sytuację jest zapewnienie lekarzom poczucia bezpieczeństwa.
2577	133	Jak?
2577	135	Rozpoczynamy cykl spotkań z samorządowcami. Chcemy wykorzystać ich dobre praktyki, np. Warszawy i decyzji prezydenta miasta zaraz po wyroku TK – by szpitale działały, by nie zasłaniały się klauzulą sumienia. Trzeba też zorganizować pomoc prawną lekarzom. Z zakresu interpretacji obecnych przepisów, a także w sytuacjach doraźnych – to również zadanie dla samorządów.
2578	1	Czy aborcja jest prawem człowieka, czy nim nie jest? Nie w tym rzecz
2578	3	Nie ma specjalnego znaczenia, czy prawo do aborcji uznamy za prawo fundamentalne, czy nie. Istotne jest to, że zakaz lub ograniczenie tego prawa mogą stanowić naruszenie praw kobiety.
2578	5	Pracowałam czas jakiś w Kancelarii Europejskiego Trybunału Praw Człowieka. Prowadziłam trzy, przydzielone mi w drodze losowania, polskie sprawy dotyczące relacji między ustawą z 1993 roku o planowaniu rodziny, ochronie płodu ludzkiego i warunkach dopuszczalności przerywania ciąży a Europejską Konwencją o Ochronie Praw Człowieka i Podstawowych Wolności – która to Konwencja jest częścią polskiego porządku prawnego od 1993 roku. 
2578	7	Były to trzy sprawy: skarga Alicji Tysiąc, skarga R.R. oraz skarga P. i S. Wszystkie zakończyły się wyrokami, w których trybunał orzekał, że w stosunku do skarżących kobiet władze Polski naruszyły Europejską Konwencję o Ochronie Praw Człowieka i Podstawowych Wolności. Naruszone zostało prawo do poszanowania życia prywatnego, a w przypadku P. i. S. – także zakaz nieludzkiego traktowania. Na potrzeby tych spraw zjadłam zawodowe zęby na studiowaniu konsekwencji, jakie zakaz lub ograniczenie dostępu do legalnej aborcji mają dla praw człowieka – w wymiarze prawa krajowego, w perspektywie prawnoporównawczej i prawa międzynarodowego.
2578	9	Dlatego z pewną irytacją czytam dziś niektóre prawnicze enuncjacje o aborcji – z powodu beztroski autorów, powierzchowności ich tekstów lub twardej ideologizacji tematu, odpornej na reguły prawniczego rzemiosła, a często także na fakty. Przykład z ostatnich dni: wywiad z moim utalentowanym kolegą, mecenasem Tomaszem Snarskim, opublikowany przez Katolicką Agencję Informacyjną. Rozumiem, że KAI jak kania dżdżu potrzebuje eksperckiej legitymacji dla publikowanych przez nią treści na temat prawnych aspektów przerywania ciąży. Mam jednak poważny problem z tym, co mec. Snarski mówi właśnie jako ekspert.
2578	11	Prawa człowieka przysługujące kobiecie
2578	13	Przez zastosowanie triku polegającego na hucznym stwierdzeniu jako fakt, że „aborcja nie jest prawem człowieka”, udaje mu się pominąć – czy też odwrócić od tego uwagę czytelnika – że prawna dopuszczalność aborcji kształtuje i wpływa na prawa człowieka, których podmiotem jest kobieta. 
2578	15	Czytamy bowiem w wywiadzie, że „jeśli chodzi o zapewnienie ochrony państwa dla kobiet, które mogą znaleźć się w sytuacji konieczności przerwania ciąży, nie ma potrzeby odwoływać się do praw człowieka”. Nie znajdziemy w słowach Snarskiego informacji o relacji zachodzącej między sposobem, w jaki prawo określa dopuszczalność przerywania ciąży, a prawami człowieka przysługującymi kobiecie. Tak jakby ta relacja nie istniała, a prawo do przerwania ciąży było, jak mówi Snarski, łaskawym „wyjątkiem” albo „ustępstwem” ustawodawcy. (Notabene przedstawianie prawa do przerywania ciąży w ten sposób jest nieznośnie dziaderskie, a z perspektywy prawnoporównawczej nietrafne; na przykład w Kanadzie po uchyleniu przez Sąd Najwyższy w 1988 roku ustawy kryminalizującej przerywanie ciąży z powodu jej niekonstytucyjnego charakteru nie został uchwalony żaden akt prawny na poziomie federalnym ani w poszczególnych prowincjach, który określał warunki dopuszczalności aborcji).
2578	17	Rzecz nie w tym, czy legalne przerywanie ciąży jest prawem człowieka, czy nim nie jest. Rzecz w tym, że do oceny sposobu, w jaki prawo reguluje kwestię dostępu do legalnej aborcji (tak samo zresztą jak do innych świadczeń medycznych z dziedziny zdrowia reprodukcyjnego), ma zastosowanie fundamentalne prawo do poszanowania życia prywatnego kobiety. To prawo gwarantują każdemu człowiekowi art. 47 Konstytucji, artykuł 8 obowiązującej w Polsce Europejskiej Konwencji o Ochronie Praw Człowieka i Podstawowych Wolności czy art. 7  Europejskiej Karty Praw Podstawowych – że wymienię tylko najważniejsze akty prawa krajowego czy międzynarodowego. Nie należy także zapominać, że poszanowanie życia prywatnego i ochrona przed ingerencją ze strony państwa są od stuleci częścią europejskiej i anglosaskiej tradycji prawnej.
2578	19	Tomasz Snarski zatem – albo przepytujący go dziennikarz – ułatwia sobie zadanie. Nie próbuje odpowiedzieć na pytanie, jaka jest relacja między gwarantowanym przez prawo poszanowaniem życia prywatnego kobiety a konkurencyjnym prawem, które mogłoby przysługiwać płodowi.  
2578	21	W 2018 roku ówczesny rzecznik praw obywatelskich Adam Bodnar powiedział w kontekście prac sejmowych nad dwoma obywatelskimi projektami, które w intencji autorów miały zmienić ustawę o warunkach dopuszczalności przerywania ciąży, że „aborcja nie jest prawem człowieka”. Szło o to jednak, że warunki te określa ustawodawca krajowy, gdyż prawo międzynarodowe nie gwarantuje prawa do aborcji wprost. A nie o to, że kwestia aborcji jest dla praw człowieka kobiety obojętna – jak obecnie twierdzi mec. Snarski.
2578	23	O tym, że relacja taka zachodzi, wiemy choćby z orzeczeń Europejskiego Trybunału Praw Człowieka. Zauważył on już dawno temu, że ustawodawstwo regulujące przerywanie ciąży dotyka sfery życia prywatnego, ponieważ zawsze, gdy kobieta jest w ciąży, jej życie prywatne staje się ściśle związane z rozwijającym się płodem. Artykuł 8 Europejskiej Konwencji Praw Człowieka (gwarantujący prawo do poszanowania życia prywatnego) nie może być, zdaniem trybunału, interpretowany jako przyznający prawo do aborcji, ale stany faktyczne wynikające z istnienia zakazu czy ograniczeń dostępu podlegają ocenie co do tego, czy prawo kobiety do poszanowania jej życia prywatnego nie zostało na skutek tych zakazów naruszone.
2578	25	Tym samym nie ma specjalnego znaczenia, czy prawo do aborcji uznamy za prawo fundamentalne, czy nie. Istotne jest to, że zakaz lub ograniczenie tego prawa mogą stanowić naruszenie praw kobiety. Tej informacji w wywiadzie KAI nie znajdziemy.
2578	27	„Zasada proporcjonalności się w Polsce nie przyjęła”
2578	29	Owszem, wspomina się o „ważeniu pewnych wartości”. Tymczasem mamy do czynienia z klasyczną i często spotykaną w praktyce stanowienia i stosowania prawa sytuacją konkurencji godnych ochrony dóbr/wartości/praw. 
2578	31	Prawo od dawna zna instrumenty rozstrzygania takich konfliktów. Na gruncie polskiego prawa instrumentem takim jest art. 31 ustęp 1 Konstytucji. Stanowi on, że „ograniczenia w zakresie korzystania z konstytucyjnych wolności i praw mogą być ustanawiane tylko w ustawie i tylko wtedy, gdy są konieczne w demokratycznym państwie dla jego bezpieczeństwa lub porządku publicznego, bądź dla ochrony środowiska, zdrowia i moralności publicznej, albo wolności i praw innych osób”. Wyrażona w nim – między innymi – zasada proporcjonalności znajduje odbicie i w artykule 32 Europejskiej Karty Praw Człowieka, i w orzecznictwie Europejskiego Trybunału Praw Człowieka.  
2578	33	Szanujący zasady rzemiosła prawnik nie powinien tracić tej zasady z oczu – jako instrumentu rozwiązywania konfliktu dóbr/interesów zasługujących na ochronę; jako instrumentu służącego uzyskaniu sprawiedliwej równowagi między takimi dobrami. Ma ona zastosowanie także wtedy, kiedy dotyczy kobiety w niepożądanej ciąży, ciąży przy złych rokowaniach zdrowotnych dla samej kobiety i/lub płodu. Wypadałoby przynajmniej o niej wspomnieć. To zasada proporcjonalności przyświecała ustawodawcom krajowym, kiedy w drugiej połowie XX wieku wprowadzali w Europie i na świecie ustawy legalizujące przerywanie ciąży jako świadczenie medyczne.
2578	35	Nie bez kozery konstytucjonaliści czy specjaliści od praw człowieka mawiają czasem gorzko, że  „zasada proporcjonalności się w Polsce nie przyjęła” jako zawodowy instrument subtelnego i precyzyjnego ważenia konkurencyjnych, a godnych ochrony dóbr i interesów; jako instrument dążenia do sprawiedliwego rozstrzygnięcia; jako odruch sprawiedliwościowy osób stanowiących i stosujących prawo. Stanowisko prezentowane przez mec. Snarskiego – że przed prawem do życia płodu musi ustąpić zawsze i w każdej sytuacji każde inne prawo kobiety – jest wyrazem takiego właśnie lekceważenia zasady proporcjonalności. Radykalny charakter tego stanowiska polega na tym, że traktuje płód jako człowieka, a przerwanie ciąży jako odebranie człowiekowi życia. Nie dowiadujemy się natomiast, na czym konkretnie miałoby – w kwestii określenia prawnej dopuszczalności przerywania ciąży – polegać postulowane przez prawnika „poszukiwanie optymalnych rozwiązań w nieoptymalnych warunkach”. Nie  dowiadujemy się także o tym, że prawo może różnicować – i to czyni – zakres ochrony prawnej płodu w zależności od etapu rozwoju ciąży. 
2578	37	Skoro zaś mowa o tych wartościach i interesach, to nie sposób nie zauważyć, że w tekście poświęconym – między innymi – problematyce prawnej regulacji przerywania ciąży nie pada ani jedno zdanie o tym, jakie godne ochrony prawnej wartości i interesy kobiety przemawiają za tym, żeby przerywanie ciąży było dostępnym i legalnym świadczeniem medycznym. Owszem, mamy sugestię dziennikarza o tym, że takim dobrem mogłaby być „niczym nieograniczona wolność kobiety”, na którą mec. Snarski odpowiada z pewnym oburzeniem, że przecież nie istnieje nic takiego jak nieograniczona wolność – i słusznie. 
2578	39	Tyle tylko, że oprócz „nieograniczonej wolności” istnieją także inne interesy i dobra kobiet, które zakaz przerywania ciąży może naruszać lub unicestwiać. Na przykład autonomia osobista. Na przykład dążenie do kształtowania własnego losu w zamierzony sposób. Na przykład poczucie odpowiedzialności za los dzieci, które się już ma. Na przykład świadomość, że urodzenie chorego dziecka – statystycznie rzecz biorąc – skutkuje w Polsce tym, że około 80 proc. mężczyzn opuszcza rodzinę. Ale kto by się przejmował takimi fanaberiami. Łatwiej nazwać je po prostu „niczym nieograniczoną wolnością”. 
2578	41	Czy płód podlega ochronie prawnej w takim samym zakresie jak człowiek? 
2578	43	Nie znajdujemy zatem w tekście informacji o tym, że prawna regulacja przerywania ciąży ma bezpośredni wpływ na to, czy prawa kobiet są przestrzegane i szanowane. Możemy za to przeczytać, że „z perspektywy podzielanej przeze mnie koncepcji praw człowieka prawo do aborcji jest po prostu niezrozumiałe. Trudno sobie wyjaśnić, w jaki sposób ktoś miałby do tego prawo, rozumiane jako prawo człowieka. Bo konsekwencją byłoby stwierdzenie, że płód, czyli człowiek przed narodzinami, nie jest odrębną osobą”. Dalej zaś czytamy o prawach „osób niewinnych, bezbronnych, jakimi są dzieci nienarodzone”.
2578	45	Mec. Snarski przemyka się zatem gładko nad kwestią statusu płodu, traktując go jako „człowieka przed narodzinami”. Tak jakby w sensie prawnym to była oczywista oczywistość. Dla potrzeb niniejszego tekstu nie ma rzecz jasna potrzeby ani możliwości referowania obszernej literatury prawniczej i filozoficznej na temat tego, czy płód jest człowiekiem w tym sensie, że zasługuje na taki sam zakres ochrony jak po urodzeniu. Wystarczy przypomnieć, że ta kwestia była i pozostaje przedmiotem poważnych debat i kontrowersji. Byłoby elegancko choćby wspomnieć o tym, zamiast przedstawiać sprawę tak, jakby mniemanie mówiącego – do którego rzecz jasna ma prawo – było tożsame z wnioskiem z tej debaty płynącym. Bo tak po prostu nie jest. 
2578	47	W polskiej literaturze prawniczej istnieje przecież fundamentalna praca – nagrodzona przez redakcję prestiżowego miesięcznika „Państwo i Prawo” za najlepszy doktorat – na temat definicji początków życia ludzkiego, różnic w tej kwestii między różnymi systemami prawa i różnic w samym prawie międzynarodowym. Dr Jelena Kondratiewa-Bryzik (pracowała w Centrum Praw Człowieka Polskiej Akademii Nauk w Poznaniu, zginęła w 2012 r. w katastrofie kolejowej pod Szczekocinami) wydała rzecz pod tytułem „Początek prawnej ochrony życia ludzkiego w świetle standardów międzynarodowych” w 2009 roku. Autorka przedstawiła staranną analizę prawnoporównawczą sposobu, w jaki różne akty prawa międzynarodowego i wykształcone na ich podstawie orzecznictwo definiują ten moment. Definicje te są bardzo zróżnicowane i nie dają się nijak sprowadzić do prostej konkluzji, że płód jest po prostu człowiekiem, któremu przysługuje z tej racji identyczna ochrona prawna przed urodzeniem i po nim.
2578	49	Nie od rzeczy byłoby także pamiętać o stanowisku Europejskiego Trybunału Praw Człowieka w tej kwestii. Zgodnie z nim na poziomie europejskim „nie ma konsensusu co do natury i statusu embrionu i/lub płodu (…), chociaż zaczynają one otrzymywać pewną ochronę w świetle postępu naukowego i potencjalnych konsekwencji badań nad inżynierią genetyczną, medycznie wspomaganą prokreacją lub eksperymentami na embrionach. W najlepszym razie można uznać za wspólną płaszczyznę porozumienia między państwami, że embrion/płód należy do rodzaju ludzkiego. Potencjalność tej istoty i jej zdolność do stania się osobą – korzystająca zresztą z ochrony prawa cywilnego w wielu państwach, takich jak Francja, w kontekście dziedziczenia i darowizn, a także w Zjednoczonym Królestwie (…) – wymaga ochrony w imię godności ludzkiej, nie czyniąc z niej »osoby« posiadającej »prawo do życia« w rozumieniu artykułu 2 [Europejskiej Konwencji Praw Człowieka]”. „Mając na uwadze powyższe, Trybunał jest przekonany, że nie jest ani pożądane, ani nawet możliwe w obecnym stanie rzeczy udzielenie abstrakcyjnej odpowiedzi na pytanie, czy nienarodzone dziecko jest osobą w rozumieniu art. 2 Konwencji [który gwarantuje prawo do prawnej ochrony życia]”.
2578	51	Warto byłoby mieć to na uwadze, zanim jeszcze sformułuje się sąd na temat statusu prawnego płodu tak kategoryczny, jak czyni to mec. Snarski, a na dodatek – sąd, który w kontekście wywiadu można odebrać jako eksperckie, prawnicze twierdzenie o faktach. Dla osób uprawiających zawody prawnicze  umiejętność rozróżnienia między faktami a osądami/ocenami należy do podstawowego instrumentarium zawodowego. Nie mam wątpliwości, że mec. Snarski tę umiejętność posiada, czego jego osiągnięcia zawodowe są przekonującym dowodem. Rzetelność prezentowanego przez niego stanowiska zyskałaby, gdyby uniknął tej niezręczności. 
2578	53	Nie od rzeczy będzie tu nawiązać do ważnego sukcesu zawodowego mec. Snarskiego. Reprezentował przed Europejskim Trybunałem Praw Człowieka rodziny ofiar katastrofy smoleńskiej. Przedmiotem skargi był zarzut naruszenia prawa do poszanowania życia prywatnego i rodzinnego na skutek ekshumacji szczątków ofiar wbrew sprzeciwowi rodzin. Trybunał w Strasburgu orzekł, że owa ekshumacja stanowiła takie naruszenie. Tak jak Konwencja nie gwarantuje wprost „prawa do aborcji”, tak nie gwarantuje „prawa do tego, aby nie ekshumować ciała bliskich osób bez zgody rodziny”. Ale i jedno, i drugie jednakowo podlega ocenie: czy było zgodne z prawami człowieka.  
2578	55	Akty strzeliste do „przyrodzonej godności ludzkiej” już nie wystarczą
2578	57	Ostatnią uwagę czynię z prawdziwą przykrością. Nie mam bowiem wątpliwości co do szczerego zaangażowania dr. Snarskiego w ideę ochrony praw człowieka. Jednakże wywiad zawiera pewne znaczące pominięcie. Ma ono, moim zdaniem, walor zaniechania etycznego.  
2578	59	Nie można dziś w Polsce rozmawiać o prawnej dopuszczalności przerywania ciąży, nabrawszy wody w usta co do tego, jakie konsekwencje pociągnął za sobą zakaz przerywania ciąży z powodu patologii płodu. Znane są już dwie historie młodych kobiet w ciąży, które umarły w szpitalach po tym, jak trybunał Julii Przyłębskiej usunął z ustawy z 1993 roku przesłankę embriopatologiczną. Oczekuję od prawników – i uważam to za ważny element rzemiosła zawodowego, często zresztą nieobecny w polskim prawoznawstwie, grzeszącym nieraz teoretycznym pięknoduchostwem – chęci i umiejętności refleksji nad tym, jakie konsekwencje społeczne ma obowiązujące prawo.  
2578	61	Zaś od prawników zajmujących się prawami człowieka spodziewam się, że chcą i umieją dostrzec realne konsekwencje obowiązujących norm prawnych dla życia realnych ludzi. Że nie kontentują się strzelistymi aktami do „przyrodzonej godności ludzkiej”, które w obliczu grozy dzisiejszej sytuacji polskich kobiet brzmią jak miedź brzęcząca. 
2579	1	Kataryna: Dlaczego aborcja ma być moralnie neutralna?
2579	3	Dziewuchy Dziewuchom: „Tekst »wspieram, ale sama nigdy nie zrobiłabym aborcji« akcentuje, że aborcje to coś złego, coś czego należy unikać, coś czego powinno być jak najmniej. Co tak naprawdę chcesz powiedzieć, mówiąc to zdanie? Czy przypadkiem nie chodzi o ochronę siebie przed oceną innych?".
2579	5	Walka środowisk proaborcyjnych – bo nazywanie ich pro-choice już dawno stało się nieaktualne – o legalizację aborcji szybko przeszła z etapu „nikt nie mówi, że aborcja nie jest dobra" do etapu „niech nikt nie mówi, że aborcja jest zła". Teraz wymuszają powstrzymywanie się od moralnych ocen aborcji, niezależnie od tego, co było jej powodem i w którym momencie ciąży została dokonana. Ma być bowiem moralnie neutralna, nawet jeśli ciąża jest już tak zaawansowana, że dziecko jest zdolne do samodzielnego życia poza organizmem matki. Bo przecież to ciągle płód i prawa do mówienia o nim jak o farszu na pierogi postępowa lewica będzie bronić jak niepodległości.
2579	7	Przedstawicielki Aborcyjnego Dream Teamu piszą, że „aborcja jest jedną z metod kontroli płodności, tak samo ważną jak antykoncepcja i nie ma powodu, by politycy, medycyna czy rynek narzucały nam, jaki jest lepszy sposób ochrony przed niechcianą ciążą". A osobom, które popierają prawo do aborcji w pewnych okolicznościach, ale mają czelność twierdzić, że same by się aborcji nie poddały, odbiera się prawo do uznawania siebie za zwolenników wyboru. Bo dzisiaj pro-choice to już nie walka o prawo do aborcji. To walka o zakaz jej moralnego wartościowania. To przecież tylko antykoncepcja, tak samo moralnie neutralna jak prezerwatywy. Tym samym aborcyjne lobbystki potwierdzają właśnie to, za co były – podobno krzywdząco – krytykowane. Aborcja dla nich jest jak obcięcie paznokci. I nie chodzi o zmianę prawa, tylko o trwałe zakneblowanie inaczej myślących. Dobrze, że mamy jasność.
2579	9	Wiecie, jak w Ameryce przełamano tabu, jakim było palenie papierosów przez kobiety w miejscach publicznym? Agencja reklamowa pracująca dla producentów papierosów zorganizowała w Wielkanoc 1929 roku „spontaniczny" marsz kobiet nazwany Pochodnie Wolności. Dumne przeszły Piątą Aleją w Nowym Jorku, przekonane przez chciwych milionerów, że walczą o swoją wolność, gdy w rzeczywistości walczyły o (i wywalczyły) zwielokrotnienie zysków korporacji tytoniowych. Dla siebie wywalczyły jedynie to, że dziś rak płuca jest drugim po raku piersi złośliwym nowotworem u kobiet. Ciekawa jestem, czy dziś marketingowcy z korporacji farmaceutycznych mają swój udział w oddolnym ruchu przekonywania, że aborcja to wolność. Kobiety na Falach – czyli organizacja działająca na rzecz prawa do aborcji w krajach, gdzie jest ona zakazana – za tabletkę poronną biorą 70–90 euro „darowizny". To potencjalnie gigantyczny rynek, jeśli się uda całkiem złamać tabu.
2583	1	Głos pro-life: religijne, filozoficzne, prawne, biologiczne i społeczne argumenty przeciw aborcji
2583	3	Aborcja to od wielu lat jeden z najbardziej dzielących ludzi problemów społecznych. Na jej temat wypowiadają się wszyscy – od instytucji religijnych, przez biologów i etyków, po filozofów. Często jednak wygłaszanym opiniom brakuje argumentacji mogącej przemówić do przeciętnego obywatela. Z takich pustych słów nic nie wynika. W poniższym artykule przedstawimy powody, dla których aborcja – szczególnie „na żądanie” – powinna być piętnowana. Na początek należy wyjaśnić pewne kwestie definicyjne. Ponieważ nie istnieje termin medyczny, który jednoznacznie odnosiłby się do wszystkich etapów rozwoju organizmu między poczęciem a porodem, na potrzeby poniższego tekstu uznajmy, że w tym kontekście będziemy wymiennie używać określeń „płód” i „[nienarodzone] dziecko”, o ile z danego zapisu nie wynika inaczej.
2583	5	Czym jest pro-life? 
2583	7	Zwolenników restrykcyjnego prawa aborcyjnego określa się terminem pro-life (ang. „za życiem”). Choć w powszechnym mniemaniu opowiadają się oni za całkowitym zakazem aborcji, w rzeczywistości środowisko to nie jest homogeniczne. Część ruchu pro-life dopuszcza przerwanie ciąży w szczególnych przypadkach (np. przy zagrożeniu życia matki), z kolei inni opowiadają się nawet przeciwko sztucznym metodom regulacji poczęć (np. antykoncepcji hormonalnej). Dużo bezpieczniej więc powiedzieć, że ogólnym celem tego środowiska jest nie tyle absolutne zdelegalizowanie aborcji, co zminimalizowanie częstotliwości dokonywania zabiegów. Może to być osiągnięte zarówno poprzez zaostrzenie prawa (jeśli obecne wydaje się zbyt liberalne), jak i utrzymanie status quo (np. jeśli rząd próbuje zliberalizować już istniejące zapisy). Pro-life nie chce dopuścić do sytuacji społecznego przyzwolenia na aborcję, która w konsekwencji mogłaby się przerodzić w coraz to dalsze i niekontrolowane przesuwanie granicy decydowania o ludzkim życiu bądź śmierci.
2583	9	I. Autorytety religijne są zgodne 
2583	11	W Polsce ok. 94% obywateli stanowią osoby wyznania rzymskokatolickiego (za publikacją GUS „Wyznania religijne w Polsce 2012–2014”). Nie znaczy to oczywiście – jak myślą niektórzy – że pozostałe 6% musi ślepo podporządkować się moralności narzuconej przez większość. Skoro jednak tak wielu z nas uznaje nauki Kościoła, warto dowiedzieć się, co o aborcji sądzą święte księgi i osoby, które uważamy za autorytety.
2583	13	Dekalog i Katechizm Kościoła Katolickiego 
2583	15	Nie trzeba szukać daleko, bo już Dekalog mówi wprost: nie zabijaj. Piąte przykazanie chroni życie każdego człowieka od poczęcia do naturalnej śmierci, stąd stanowisko katolików jest niezmienne i jasne – zarówno w kwestii aborcji, jak i eutanazji. Jak jednak wiemy (a przynajmniej wiedzieć powinniśmy), biblijne zapisy nie zawsze należy traktować dosłownie. Powołajmy się więc na „Katechizm Kościoła Katolickiego” – oficjalną wykładnię doktryny wiary i zasad moralności Kościoła, spisaną w prostym, zrozumiałym dla każdego języku i wydaną w 1992 roku. Jest to więc dokument stosunkowo nowy i zatwierdzony przez ówczesnego papieża, Jana Pawła II. Wspomniane wcześniej piąte przykazanie Dekalogu jest tu rozwinięte w blisko 80 punktach, nas jednak szczególnie interesuje zaledwie sześć z nich: punkty od 2270 do 2275 dotyczą bowiem konkretnie zagadnienia przerywania ciąży. Jak więc „Katechizm” odnosi się do tej kwestii? Już w 2270 punkcie dostajemy klarowną i wyczerpującą odpowiedź:
2583	17	Życie ludzkie od chwili poczęcia powinno być szanowane i chronione w sposób absolutny. Już od pierwszej chwili swego istnienia istota ludzka powinna mieć przyznane prawa osoby, wśród nich nienaruszalne prawo każdej niewinnej istoty do życia.
2583	19	Dalsze punkty rozwijają tę tezę: Kościół od początku twierdził, że jest złem moralnym każde spowodowane przerwanie ciąży. Nauczanie na ten temat nie uległo zmianie i pozostaje niezmienne. Bezpośrednie przerwanie ciąży, to znaczy zamierzone jako cel lub środek, jest głęboko sprzeczne z prawem moralnym (2271). „Katechizm” powołuje się tu m.in. na „Didache”, jeden z najstarszych tekstów chrześcijańskich: Nie będziesz zabijał płodu przez przerwanie ciąży ani nie zabijesz nowo narodzonego (Didache 2,2).
2583	21	Formalne współdziałanie w przerywaniu ciąży stanowi poważne wykroczenie. Kościół nakłada kanoniczną karę ekskomuniki za to przestępstwo przeciw życiu ludzkiemu. Kto powoduje przerwanie ciąży, po zaistnieniu skutku, podlega ekskomunice wiążącej mocą samego prawa, przez sam fakt popełnienia przestępstwa, na warunkach przewidzianych przez prawo (2272). Niezbywalne prawo do życia każdej niewinnej istoty ludzkiej stanowi element konstytutywny społeczeństwa cywilnego i jego prawodawstwa: Niezbywalne prawa osoby winny być uznawane i szanowane przez społeczeństwo cywilne i władzę polityczną. (…) Wśród tych podstawowych praw należy wymienić (…) prawo do życia i integralności fizycznej każdej istoty ludzkiej od chwili poczęcia aż do śmierci. (…) Wyrazem szacunku i opieki należnej mającemu urodzić się dziecku, począwszy od chwili jego poczęcia, powinny być przewidziane przez prawodawstwo odpowiednie sankcje karne za każde dobrowolne pogwałcenie jego praw (2273). Część domorosłych krytyków prawa antyaborcyjnego twierdzi, że doktryna rzymskokatolicka nie dopuszcza absolutnie żadnej interwencji w trakcie ciąży, włączając w to m.in. badania prenatalne. To oczywiście wierutna bzdura, o czym mówią dwa ostatnie punkty: Ponieważ embrion powinien być uważany za osobę od chwili poczęcia, powinno się bronić jego integralności, troszczyć się o niego i leczyć go w miarę możliwości jak każdą inną istotę ludzką. Diagnostyka prenatalna jest moralnie dozwolona, jeśli „szanuje życie oraz integralność embrionu i płodu ludzkiego, dąży do jego ochrony albo do jego indywidualnego leczenia (…) Sprzeciwia się prawu moralnemu wtedy, gdy w zależności od wyników prowadzi do przerwania ciąży. Diagnostyka nie powinna pociągać za sobą wyroku śmierci (2274). Jak każdy zabieg medyczny na pacjencie, należy uznać za dopuszczalne zabiegi na embrionie ludzkim, pod warunkiem że uszanują życie i integralność embrionu, nie narażając go na ryzyko nieproporcjonalnie wielkie; gdy są podejmowane w celu leczenia, poprawy jego stanu zdrowia lub dla ratowania zagrożonego życia (2275).
2583	23	Jakie więc płyną wnioski z lektury „Katechizmu Kościoła Katolickiego”?  życie ludzkie jest chronione od momentu poczęcia, aborcja jest bezsprzecznie zła i niemoralna, badania prenatalne i zabiegi na embrionach są jak najbardziej dozwolone, o ile nie zagrażają życiu matki i dziecka.
2583	25	Matka Teresa i Jan Paweł II 
2583	27	O aborcji bardzo krytycznie wypowiadała się również Matka Teresa z Kalkuty – jedna z najbardziej wpływowych postaci w historii światowego pokoju. Często cytowany jest fragment jej mowy z okazji przyznania Pokojowej Nagrody Nobla w 1979 roku: Największym niebezpieczeństwem zagrażającym pokojowi jest dzisiaj aborcja. Jeżeli matce wolno zabić własne dziecko, cóż może powstrzymać ciebie i mnie, byśmy się nawzajem nie pozabijali? Dzieci nienarodzone są najuboższe z najbiedniejszych. Na zakończenie wróćmy jeszcze do Jana Pawła II. Trzy lata po zatwierdzeniu „Katechizmu Kościoła Katolickiego” papież ogłosił „Evangelium Vitae”, encyklikę o wartości i nienaruszalności ludzkiego życia. Potępił w niej aborcję jako okrutną zbrodnię:
2583	29	Wszelkiego rodzaju zabójstwa, ludobójstwa, spędzanie płodu, eutanazja i dobrowolne samobójstwo (…) wszystkie te i tym podobne sprawy i praktyki są czymś haniebnym; zakażając cywilizację ludzką bardziej hańbią tych, którzy się ich dopuszczają, niż tych, którzy doznają krzywdy, i są jak najbardziej sprzeczne z czcią należną Stwórcy.
2583	31	Jan Paweł II mówił również, że w przypadku prawa wewnętrznie niesprawiedliwego, jakim jest prawo dopuszczające przerywanie ciąży i eutanazję, nie wolno się nigdy do niego stosować „ani uczestniczyć w kształtowaniu opinii publicznej przychylnej takiemu prawu, ani też okazywać mu poparcia w głosowaniu„. Warto zauważyć, że wielu katolików traktuje nauki Kościoła bardzo selektywnie, traktując je jako wymówkę tylko w ściśle określonych kwestiach. Nie na tym chyba polega prawdziwa wiara. Szafując zdaniem autorytetów religijnych wyłącznie wtedy, gdy pasuje ono do naszych przekonań, wypaczamy ideę religii. Stanowisko Kościoła jest i zawsze było jasne: aborcja jest absolutnym i bezwzględnym złem.
2583	33	Aborcja w innych religiach 
2583	35	A co z pozostałymi sześcioma procentami, których ta wykładnia nie dotyczy? Na aborcję krytycznie zapatrują się także inne religie. 
2583	37	Różne odłamy chrześcijaństwa 
2583	39	Prawosławie, podobnie jak katolicyzm, podziela pogląd, że życie ludzkie zaczyna się w chwili poczęcia. Aborcja jest więc traktowana jako zabójstwo. Podobnego zdania jest wiele odłamów protestanckich, głównie ortodoksyjnych. Największy Kościół protestancki w Polsce, Kościół Ewangelicko-Augsburski w RP, w oświadczeniu z 1991 roku zdecydowanie opowiedział się za ochroną życia od momentu poczęcia oraz sprzeciwił się stosowaniu środków wczesnoporonnych. Aborcji przeciwne są również Kościoły zrzeszone w Aliansie Ewangelicznym. Bezwarunkowym przeciwnikiem aborcji jest Południowa Konwencja Baptystów. 
2583	41	Przeciw aborcji opowiadają się Świadkowie Jehowy: Bóg uważa życie za święte. Już na zarodek patrzy jak na odrębną istotę ludzką. Król Dawid pod natchnieniem napisał o Bogu: „Oczy twoje widziały nawet mój zarodek” (Psalm 139:16). Swego czasu Bóg oświadczył, że kto wyrządzi krzywdę nienarodzonemu dziecku, zostanie pociągnięty do odpowiedzialności. Tak więc w oczach Bożych zabicie takiego dziecka jest morderstwem (Wyjścia 20:13; 21:22, 23).
2583	43	Buddyzm 
2583	45	Choć buddyzm nie posiada oficjalnej wykładni dotyczącej aborcji, wiele kodeksów klasztornych – powołując się na tradycyjne pisma – uznaje moment poczęcia jako początek życia ludzkiego. Z tego względu aborcja, jako świadome zniszczenie tego życia, traktowana jest jako coś złego. Mnisi therawady i wadżrajany za pomoc w dokonaniu aborcji są wykluczeni z zakonu. Za negatywnym spojrzeniem na aborcję opowiada się także obecny Dalajlama, mówiąc, że jest to akt zabójstwa, więc zgodnie z naukami powinien być piętnowany. Warto też wspomnieć, że tradycyjne pisma buddyjskie nie notują różnic w podejściu do aborcji wczesnej i późnej – każdy przypadek wiąże się z negatywnymi konsekwencjami moralnymi lub karmicznymi.
2583	47	Hinduizm 
2583	49	Tradycyjne teksty hinduistyczne potępiają aborcję. Zbrodnia ta traktowana jest, w zależności od źródeł, na równi ze złamaniem ślubu czystości (Mahanarajana Upaniszada), jako gorsza niż zabicie własnych rodziców (Kauszitaki Upaniszada), a nawet równa zabiciu kapłana – bramina (co w hinduizmie jest jednym z najcięższych przestępstw, jeśli nie najcięższym). Kobiecie, która dokonała aborcji, grozi z kolei utrata statusu kastowego. Samą aborcję nazywa się bhrūṇahatya (morderstwem płodu), a osobę, która jej dokonała – bhrūṇahan (zabójcą wyuczonego bramina). W hinduizmie życie zaczyna się już od momentu poczęcia. Aborcja powoduje więc śmierć człowieka, a to godzi w pryncypialną zasadę wiary, ahimsę (termin oznacza dosłownie „niekrzywdzenie”).
2583	51	Religie mówią aborcji stanowcze „nie”
2583	53	Większość znaczących religii ma więc jasne i negatywne stanowisko w kwestii aborcji. Życie ludzkie zaczyna się od momentu poczęcia, więc każda ingerencja powodująca śmierć zarodka lub płodu jest w ten czy inny sposób naganna. Warto zauważyć, że w większości przypadków zabójstwo nienarodzonego dziecka traktowane jest co najmniej na równi – a czasem nawet jako cięższe przestępstwo – niż zabójstwo osoby narodzonej. Oczywiście, co zaznaczono już wcześniej, absolutnie nie powinniśmy narzucać innym moralności wynikającej z naszej religii, jednak jeżeli wyznajemy daną wiarę, powinniśmy żyć zgodnie z jej wytycznymi – a te w sprawie aborcji są zazwyczaj klarowne.
2583	55	II. Prawo chroni płód 
2583	57	Kwestia aborcji nie jest odgórnie regulowana przez prawo unijne, pozostaje więc w gestii krajów członkowskich. 
2583	59	Konstytucja RP 
2583	61	W Konstytucji Rzeczypospolitej Polskiej z dnia 2 kwietnia 1997 roku czytamy: Rzeczpospolita Polska zapewnia każdemu człowiekowi prawną ochronę życia (art. 38) oraz Wszyscy są wobec prawa równi (art. 32 ust. 1). Pozostaje więc tylko zdefiniować moment, w którym powstaje człowiek. Konstytucja nie odpowiada na to pytanie (przede wszystkim dlatego, że jest aktem ogólnym), ale Trybunał Konstytucyjny – i owszem. W orzeczeniu z 28 maja 1997 (sygnatura K 26/96) czytamy:
2583	63	Wartość konstytucyjnie chronionego dobra prawnego jakim jest życie ludzkie, w tym życie rozwijające się w fazie prenatalnej, nie może być różnicowana. Brak jest bowiem dostatecznie precyzyjnych i uzasadnionych kryteriów pozwalających na dokonanie takiego zróżnicowania w zależności od fazy rozwojowej ludzkiego życia. Od momentu powstania życie ludzkie staje się więc wartością chronioną konstytucyjnie. Dotyczy to także fazy prenatalnej.
2583	65	To stanowisko zostało podtrzymane również 7 lat później (wyrok z 7 stycznia 2004 roku, sygnatura K 14/03): Wszelkie możliwe wątpliwości co do ochrony życia ludzkiego powinny być rozstrzygane na rzecz tej ochrony (in dubio pro vita humana). Oznacza to, że życie ludzkie – można zauważyć wyraźną analogię do wykładni religijnych – zaczyna się od momentu poczęcia, a jeśli nie wiadomo, czy dane działanie (tu: aborcja) ingeruje w ochronę tego życia, należy założyć, że tak jest.
2583	67	Konwencja o prawach dziecka 
2583	69	A jeśli polska wykładnia – zdaniem środowisk pro-choice skażona katolickim myśleniem – to za mało, sięgnijmy do dokumentu znacznie szerszego terytorialnie: Konwencji o prawach dziecka. Umowa ta została ratyfikowana przez Polskę już w 1991 roku, a co więcej, to właśnie Polska zaproponowała Komisji Praw Człowieka ONZ jej uchwalenie oraz przedstawiła projekt. Konwencja powtarza w swoich zapisach postulat uchwalonej w 1959 roku Deklaracji praw dziecka: Dziecko, z uwagi na swoją niedojrzałość fizyczną oraz umysłową, wymaga szczególnej opieki i troski, w tym właściwej ochrony prawnej, zarówno przed, jak i po urodzeniu. Ostatni fragment jest o tyle istotny, że nadaje wspomniane prawa również dziecku w łonie matki. Konwencja nie określa jasno momentu, w którym zaczyna się dziecko. Znowu więc można powołać się na zasadę in dubio pro vita humana – zapis o ochronie prawnej przed urodzeniem jest warunkiem wystarczającym by uznać, że organizm podlega tej ochronie już od chwili poczęcia, a nie wyimaginowanego punktu na osi czasu.
2583	71	III. Niepewne stanowisko biologów 
2583	73	Biologiczny punkt widzenia ma jedną zasadniczą wadę: nawet zwolennicy aborcji przyznają, że nie da się jednoznacznie określić, w którym momencie rozwoju mamy do czynienia z człowiekiem. Uciekają się więc do tak abstrakcyjnych konceptów jak utożsamienie człowieczeństwa ze świadomością, z niezależnością od organizmu matki, z odczuwaniem bólu lub po prostu wyznaczają pewien arbitralny wiek płodu, po przekroczeniu którego posiadamy pełnię praw do życia, a przed jego przekroczeniem – żadnych praw. Tego typu argumentacja jest nie tylko śmieszna, ale wręcz ignorancko wybiórcza – o czym szerzej będzie w punkcie poświęconym zagadnieniom filozoficznym. Chwilowo pozostawmy więc tę tezę bez dowodu. Wyłączmy emocje, włączmy myślenie i podejdźmy do sprawy racjonalnie. W pewnym uproszczeniu możemy uznać – niezależnie od naszych poglądów na kwestię aborcji – że każda istota żywa jest zbiorem genów i to zbiorem bardzo ściśle określonym. Człowiek (znów dla uproszczenia pomijamy np. choroby genetyczne jako nieistotne dla dowodu) posiada 46 chromosomów – 23 od ojca i 23 od matki. Ponieważ ludzkie komórki rozrodcze mogą wejść w kontakt tylko z innymi ludzkimi komórkami rozrodczymi (mimo ambitnych prób naukowcom nie udało się doprowadzić do zapłodnienia nawet najbliższych biologicznie krewnych Homo sapiens), oczywiste jest stwierdzenie, że organizm powstały na skutek interakcji męskiej i żeńskiej ludzkiej gamety oraz posiadający 46 chromosomów jest człowiekiem. 80-letni starzec posiada 46 chromosomów. 18-latek posiada 46 chromosomów. Noworodek posiada 46 chromosomów. Trzymiesięczny płód posiada 46 chromosomów. Należy więc postawić pytanie: ile chromosomów posiada nowopowstały zarodek? Odpowiedź oczywiście wszyscy znamy. Jest ich 46 – już w chwili połączenia zygota posiada pełen zestaw chromosomów. Na poziomie DNA nawet zygota – a tym bardziej embrion i płód – są więc tworami równorzędnymi z dorosłym osobnikiem. Skoro zabicie tego ostatniego jest złem, to dlaczego usprawiedliwia się zabicie jego wcześniejszej formy? Naukowe, a nie emocjonalne, podejście do biologii potwierdza więc argumenty i religijne, i prawne. Człowiekiem de facto stajemy się w chwili poczęcia. Nie po porodzie, nie jako płód, nie jako embrion, a już po zapłodnieniu. W związku z tym, w świetle obowiązującego prawa, należy nam się taka sama ochrona jak osobie pełnoletniej. Innym przytaczanym przez środowiska pro-choice argumentem jest, jakoby płód czy embrion był integralną częścią organizmu matki, ponieważ rozwija się wewnątrz niej i jest z nią połączony pępowiną. Nie można być dalej od prawdy. Dziecko jest bytem absolutnie odrębnym – posiada odrębne narządy (kiedy te zostaną wytworzone), często inną grupę krwi, a przede wszystkim – i tu wracamy do naukowej istoty człowieczeństwa – inny kod genetyczny. Dwa różne kody DNA zawsze dają dwa oddzielne organizmy. Jeszcze bardziej absurdalne jest powoływanie się na „egzystencjalną zależność płodu od matki” i związek symbiotyczny. Egzystencjalnie zależny może być słabszy bliźniak syjamski. Czy daje to prawo silniejszemu bliźniakowi – jako temu, który niejako „matkuje” – do decydowania o losie słabszego? Dlaczego więc pozwalamy na to matce?
2583	75	IV. Społeczeństwo coraz mniej przychylne aborcji 
2583	77	Od czasu wprowadzenia ustawy z 1993 r. postawy Polaków zaczęły stawać się coraz bardziej konserwatywne. W 2006 r. po raz pierwszy odnotowano przewagę przeciwników aborcji nad zwolennikami. Jeszcze w 2009 r. co trzeci Polak dopuszczał możliwość przerwania ciąży. Cztery lata później – tylko co czwarty. Trend odchodzenia od aborcji na żądanie z roku na rok jest coraz wyraźniej widoczny.
2583	79	Komunikat CBOS „Dopuszczalność aborcji w różnych sytuacjach” z maja 2016 r. wyraźnie wskazuje, że Polacy są przeciwni zabijaniu nienarodzonych dzieci. Aż 65% badanych uważa, że niepełnoletność matki nie jest argumentem zezwalającym na aborcję. Odmienne zdanie ma zaledwie co piąty Polak. Jeszcze mniejsze przyzwolenie społeczne panuje dla aborcji z racji na trudną sytuację osobistą (80% przeciw) lub materialną (81% przeciw).
2583	81	Co ciekawe, dochody na osobę w gospodarstwie domowym nie różnicują istotnie opinii na temat przerywania ciąży ze względu na złą sytuację materialną. Osoby dysponujące dochodami co najwyżej 649 zł per capita są w 80% przeciwne aborcji w takim przypadku, a osoby z dochodem 1000-1399 zł – w 84%. Zadaje to kłam stwierdzeniu, że największy sprzeciw wyrażają ci, których ta sytuacja bezpośrednio nie może dotyczyć. Badani o niższych dochodach również wypowiadają się negatywnie na temat aborcji wśród osób o podobnym statusie majątkowym. Jak donosi Komunikat: Wobec dopuszczalności aborcji w sytuacji, gdy kobieta po prostu nie chce mieć dziecka, 54% osób jest zdecydowanie przeciwnych. W sumie 12% Polaków deklaruje, że aborcja powinna być wówczas dopuszczalna, a 78% jest przeciwnego zdania. Podobnie rozkładają się opinie na temat aborcji po 12 tygodniu ciąży (bez wskazania powodu). Trzy czwarte badanych (74%) uważa, że przerwanie ciąży nie powinno być dopuszczalne, a 13% jest skłonne je zaakceptować.
2583	83	Wyraźnie więc widać, że z biegiem lat polskie społeczeństwo dojrzało i nabrało świadomości. Systematycznie rośnie liczba przeciwników przerywania ciąży. W powszechnej opinii jest to zjawisko moralnie naganne, na które nie ma publicznego przyzwolenia. Żyjemy w demokratycznym kraju, a to implikuje dwie istotne kwestie: poszanowanie decyzji podejmowanych wolą większości (skoro zdecydowana większość traktuje aborcję jako zło – podobnie jak każde inne zabójstwo – skierowane przeciwko drugiemu człowiekowi, powinno to znaleźć odzwierciedlenie w prawie); poszanowanie praw słabszej strony (w tym przypadku słabszą stroną są nienarodzone dzieci, które należy chronić).
2583	85	Patologie społeczne wynikające z zalegalizowania aborcji 
2583	87	Społeczeństwo jest przeciwne aborcji na żądanie, ponieważ utwierdza ona patologiczne wzorce zachowań. Traktowanie dziecka jak towaru, który musi być wolny od skaz (a przecież najmniejsza niepełnosprawność fizyczna czy psychiczna już jest argumentem za przerwaniem ciąży) w prostej linii prowadzi do aborcji z innych przyczyn – nieodpowiednia płeć (w Indiach selektywna aborcja jest już faktem), kolor oczu, obecność tego czy innego genu recesywnego. Jeśli nienarodzone dziecko nie pasuje do naszego wyidealizowanego wizerunku potomka, łatwiej je „wyskrobać” niż posiadać np. rudego syna zamiast blondwłosej córki. Stąd tylko krok do eugeniki negatywnej, której przykład mieliśmy w pierwszej połowie XX wieku tuż pod naszym nosem. Czy odbierając naszemu nienarodzonemu dziecku prawo do życia tylko dlatego, że urodzi się głuche albo z zespołem Downa, nie stajemy się w pewnym sensie kontynuatorami niemieckiej Akcji T4?
2583	89	VI. Aborcja a problem demograficzny 
2583	91	Przyjmuje się, że o zastępowalności pokoleń można mówić, gdy współczynnik dzietności oscyluje w granicach 2,1. W Polsce od dłuższego czasu mamy do czynienia z niżem demograficznym – i to niżem nie byle jakim. Według danych „The World Factbook” za 2015 r. współczynnik dzietności w Polsce wynosił zaledwie 1,33 – był to 215 wynik na świecie spośród 224 krajów. Oznacza to, że z pokolenia na pokolenie populacja Polaków maleje o jedną trzecią. Implikacje niskiego wskaźnika dzietności są łatwe do przewidzenia i widoczne już teraz. Jak donosi raport GUS „Prognoza ludności na lata 2014-2050”: Mniejsza dzietność oznacza mniejszą liczbę urodzonych dzieci, co z kolei z czasem prowadzi do zmniejszenia się odsetka młodych ludzi w populacji, czego następstwem jest zwiększanie świadczeń socjalnych na osoby w starszym wieku, pogorszenie sytuacji ekonomicznej osób młodych i w rezultacie utrzymywanie się niskiej dzietności bądź jej spadek.
2583	93	– to zjawisko nazywa się pułapką niskiej dzietności. Nie trzeba oczywiście dodawać, że jednym ze źródeł takiego stanu rzeczy są aborcje. W 2014 roku – jak wynika ze sprawozdania Rady Ministrów – w Polsce dokonano blisko 1000 takich zabiegów. Oczywiście liczba ta odnosi się wyłącznie do legalnych przypadków, które są zaledwie wierzchołkiem góry lodowej. Zwolennicy ruchu pro-choice szacują skalę podziemia aborcyjnego nawet na 200 tysięcy zabiegów rocznie. To ponad połowa liczby żywych urodzeń w 2014 roku. Gdyby ograniczyć ten proceder do jednostkowych przypadków, współczynnik dzietności zbliżyłby się do wartości 2,0.
2583	95	Legalizacja (nie jest) receptą na wszystko 
2583	97	Można oczywiście podnieść głos, że najlepiej smakuje zakazany owoc (gdzieś w tym stwierdzeniu czai się bardzo perwersyjny żart), a najlepszą metodą walki z podziemiem aborcyjnym – a przez to z niskim przyrostem naturalnym – jest… pełna legalizacja aborcji. Można powołać się na prohibicję w Stanach Zjednoczonych w latach 20. i 30., która całkowicie rozregulowała państwo. Tyle że życie nie jest tak proste, jak się niektórym zdaje. Aborcja nie jest – wbrew przekonaniu pewnych środowisk – zabiegiem pierwszej potrzeby. To luksus. Wymazywanie – i znów zza rogu wygląda czarny humor – błędów poprzedniego wieczora, tygodnia czy miesiąca. Wiele aspektów życia jest zakazanych przez prawo, a mimo to nie popadliśmy w ruinę. Ulice nie są pełne pijanych w sztok gimnazjalistów (wszak alkohol dozwolony jest od 18 roku życia), a na klatkach schodowych nie przesiadują notorycznie heroiniści. Gdyby faktycznie źródłem wszelkiego zła był zakaz jego czynienia, każdy z nas miałby u siebie bimbrownię, skład z amunicją i kampera do produkcji metamfetaminy. Tak się jednak nie dzieje. Zezwolenie na sprzedaż alkoholu własnej produkcji nie sprawi, że ludzie przestaną pić. Legalizacja aborcji nie spowoduje, że podziemie zniknie.
2583	99	Czy aborcja chroni przed przeludnieniem?
2583	101	Mitem jest też – tak chętnie przytaczana przez środowiska pro-choice – groźba przeludnienia świata. Współczynnik dzietności w skali globu to zaledwie… 2,42 (wg „The World Factbook”). Co prawda w XX wieku zanotowaliśmy ogromny skok ludności – z 1,6 do ponad 6 mld – ale obecnie wzrost ten nie jest już wykładniczy. Szacuje się, że w 2100 roku będzie nas „zaledwie” 11 mld, a więc tylko o 4 mld więcej niż obecnie. Jeśli uda się też poprawić warunki życia w najbiedniejszych rejonach świata – głównie w Afryce – współczynnik ten powinien jeszcze spaść. Wszak aż 32 z 33 krajów przodujących w rankingu znajduje się właśnie na tym kontynencie – a ostatni z nich, Madagaskar, ma wskaźnik dwukrotnie wyższy niż wymagany do zastępowalności pokoleń. Poprawa warunków życia z pewnością spowodowałaby jego obniżenie, gdyż wiązałaby się z mniejszą umieralnością dzieci i wydłużeniem oczekiwanego wieku przeżycia.
2583	103	VII. Żal poaborcyjny – czy kobiety mają wyrzuty sumienia? 
2583	105	Monografia „Aborcja – między ideologią a doświadczeniem indywidualnym” autorstwa Eweliny Wejbert-Wąsiewicz (uznana przez Polskie Towarzystwo Socjologiczne za najlepszą książkę naukową z dziedziny socjologii w 2011 roku) pokazuje, że zabieg ten ma niewątpliwy wpływ – i to wpływ negatywny – na późniejsze życie niedoszłych rodziców. Książka prezentuje zestawienie przyczyn aborcji wraz ze stopniem wynikającego z tego „żalu poaborcyjnego”.
2583	107	Wyraźnie widać, że zdecydowanej większości przypadków towarzyszy żal patologiczny – oznacza to, że aborcja nie jest obojętna dla kobiet i powoduje raczej cięższe niż lżejsze uczucia. Na forum internetowym skierowanym do kobiet po aborcji, na podstawie którego powstała powyższa tabela, widać m.in. takie wypowiedzi (pisownia oryginalna): (…)pocięłam sobie ręce z rozpaczy i bezsilności (…) moje dziecko… niech mi to wybaczy, mam nadzieje że naprawię to wszystko… że Bóg mi pomoże… jak mogłam tak zawieść… (…) ja go zabiłam… zasługuje na śmierć (…) ja chce mieć dziecko… dać mu tą miłość… ODDAŁABYM ŻYCIE ZA JESZCZE JEDNĄ SZANSĘ! Całej sytuacji nie pomaga fakt, że w Polsce brak jest dobrej, fachowej pomocy psychologicznej i opieki ginekologicznej. Poaborcyjne cierpienia kobiet są więc jeszcze silniejsze niż mogłoby to być przy zachowaniu odpowiedniego poziomu usług medycznych (co wcale jednak nie implikuje, że mniejsze cierpienia uzasadniają w jakiś sposób zabieg przerwania ciąży). Z drugiej strony, monografia wymienia też przypadki, kiedy kobiety nie odczuwały absolutnie żadnej winy z racji dokonanego czynu. Aborcja dla nich była zabiegiem wręcz kosmetycznym, niczym peeling złuszczającego się naskórka. Gdyby ponownie zaszły w ciążę, bez mrugnięcia okiem pozbawiłyby życia kolejny płód.
2583	109	Jeśli nie aborcja, to co?
2583	111	Rodzina zastępcza 
2583	113	Pierwszym rozwiązaniem, jakie nasuwa się jako alternatywa dla aborcji, jest rodzina zastępcza. Mówi się, że jest to procedura bardzo trudna, złożona i długa, jednak z raportu Interwencyjnego Ośrodka Preadopcyjnego (marzec 2013) wynika, że aż 97% podopiecznych trafiło do środowiska rodzinnego – w tym ponad 91% do rodzin zastępczych i naturalnych. Średni czas pobytu w IOP dziecka pozostawionego przez matkę w szpitalu to zaledwie 61 dni. W sytuacji, gdy co piąte małżeństwo ma problemy z zajściem w ciążę, przyjęcie dziecka do adopcji wydaje się rozwiązywać kilka kwestii jednocześnie – ogranicza skalę aborcji, pozwala żyć dziecku (które samo w sobie nie jest przecież niczemu winne) i umożliwia wychowanie go ludziom, którzy z różnych przyczyn nie mogą mieć biologicznego potomstwa.
2583	115	Okno życia 
2583	117	Matki pragnące zrzec się własnego dziecka przerażać może jawność ich danych. W szpitalu trzeba podpisywać odpowiednie papiery i narazić się na etykietkę (pod tym względem wciąż tkwimy w głębokim średniowieczu) wyrodnej matki. Jeśli więc nie jawna adopcja, to może tzw. okna życia? Okno życia to miejsce, gdzie matka może anonimowo pozostawić niemowlę – otwierane z zewnątrz, ogrzewane, z odpowiednią wentylacją. Jego otwarcie uruchamia sygnalizację, która informuje dyżurującą osobę o pojawieniu się dziecka. Następnie wystarczy umieścić je w inkubatorze, powiadomić szpital, przeprowadzić badania (a razem z nimi procedury nadania tożsamości i procesu adopcyjnego) i czekać na zainteresowaną rodzinę. Okna życia nie są może rozwiązaniem szczególnie powszechnym – wg Fundacji Opoka od 2006 do 2013 roku uratowały one zaledwie 64 dzieci – ale przecież każde życie jest tu na wagę złota. Każde dziecko w oknie życia to jedno dziecko mniej w beczce na kapustę.
2583	119	Rozsądna edukacja 
2583	121	To jednak tylko – albo aż – działania ad hoc. Jak głosi przypisywana Hipokratesowi paremia, morbum evitare quam curare facilius est – lepiej zapobiegać niż leczyć. W jaki sposób najlepiej zapobiegać aborcji? W ten sam, który może zapobiegać niechcianym ciążom (i nie, aborcję jako metodę antykoncepcji nadal uważamy za niesłuszną): poprzez odpowiednią edukację seksualną. Tajemnicą poliszynela – choć w XXI-wiecznej Europie bardzo przerażającą – jest, że gros nieplanowanych poczęć wynika z nieznajomości własnego organizmu. Mity typu „jak wyciągnę, to nie zajdziesz” czy „za pierwszym razem nie można zajść w ciążę” – a nawet tak nieprawdopodobne „metody” antykoncepcji jak skakanie na jednej nodze po stosunku, by wytrząsnąć plemniki z ciała – wciąż są obecne w świadomości społeczeństwa. Wynika to i z traktowania seksu jako temat tabu – zwłaszcza w relacjach międzypokoleniowych – jak i z nieodpowiedniego podejścia instytucji kształtujących nas w latach szkolnych. Edukację seksualną zdobywamy więc w kontaktach z rówieśnikami, na stronach pornograficznych i w dziale z listami do redakcji popularnych pism młodzieżowych. Tworząc rozsądny program edukacyjny w szkołach mamy znacznie większą szansę zapłodnić umysły młodzieży, zanim ta młodzież pochopnie zapłodni wzajemnie swoje ciała. To oczywiście wymaga wysiłku – wysiłku nieporównywalnie większego niż ustawowe zakazanie praktyk aborcyjnych i wprowadzenie klauzul sumienia na każdym etapie, od ginekologa po panią w aptece – ale jeśli chcemy mieć zdrowo funkcjonujące państwo, nie da się tego wysiłku uniknąć.
2583	123	Świadomość swoich czynów 
2583	125	Naturalnie też nieprawdą byłoby twierdzenie, że każda aborcja pod każdym względem jest deprawacją. Z pewnością czasem zachodzą uzasadnione przesłanki, kiedy przerwanie ciąży spowodowane jest wyższym dobrem. Z pewnością za to wyższym dobrem nie jest wcześniejszy brak mózgu u przyszłego niedoszłego rodzica (bo raz, że dziecko nie jest tu niczemu winne, a dwa, że trzeba brać odpowiedzialność za swoje czyny) czy tzw. „wpadka” (jw.). Decydując się na współżycie – nawet jeśli w praktyce to hormony, a nie szare komórki kierują naszym zachowaniem – należy być świadomym ewentualnych konsekwencji. Rozwiązywanie potencjalnego problemu post factum poprzez zabieg czy tabletkę wczesnoporonną jest równie uprawnione co rozjechanie policjanta, który zatrzymał nas za jazdę po pijanemu.
2583	127	A przede wszystkim rozsądek
2583	129	I do tego wszystko się sprowadza. Odpowiednia edukacja seksualna, traktowanie płodu jako człowieka, a nie nowy model zabawki (dziecko z podejrzeniem niepełnosprawności fizycznej lub np. zespołu Downa z zasady kwalifikuje się do zabiegu – z racji naszej historii nie trzeba nawet głośno wymawiać nazwiska człowieka, który miał bardzo podobne poglądy; czy faktycznie chcemy być tym przywódcą ze specyficznym wąsem w skali mikro?), branie konsekwencji za swoje czyny – tylko tyle, albo aż tyle, wystarczy, by wypracować rozsądny kompromis. Ustawa antyaborcyjna będzie wtedy przeciwdziałać patologii, podobnie jak ustawa o wychowaniu w trzeźwości przeciwdziała przypadkom skrajnym, a nie świadomemu obywatelowi, który chce wypić lampkę wina do obiadu.
259	1	Ekspertka OSW: Rosyjskie fabryki trolli starają się ukazać ukraińskich uchodźców w negatywnym świetle.
259	3	„Kwestie w relacjach polsko-ukraińskich, szczególnie zaszłości historyczne, są chętnie wykorzystywane przez rosyjską propagandę w celu skłócenia Polaków i Ukraińców” – oceniła w rozmowie Katarzyna Chawryło, ekspertka warszawskiego Ośrodka Studiów Wschodnich (OSW). Dodała, że propagandyści Kremla starają się z negatywnym przekazem o uchodźcach dotrzeć do wszystkich krajów UE.
259	5	Tzw. fabryki trolli sięgają też i będą sięgać w najbliższych miesiącach po treści ukazujące w negatywnym świetle ukraińskich uchodźców w Polsce - dodała.
259	9	Eksploatowanie wątków dotyczących obywateli Ukrainy uciekających na Zachód ma szerszy wymiar i nie jest związane tylko z Polską. Propagandyści starają się dotrzeć do społeczeństw w krajach UE, rozpowszechniając treści, z których miałoby wynikać, że uchodźcy są źródłem zagrożenia - ma to doprowadzić do sytuacji, że nie będą oni (uchodźcy -przyp. RMF FM) mile widziani. Obecna sytuacja (wojna Rosji z Ukrainą - przyp. RMF FM) powoduje, że retoryka wymierzona w uchodźców to ważny element w kremlowskim przekazie dezinformacyjnym. Jego nadrzędnym celem jest zminimalizowanie wsparcia Zachodu dla Ukrainy - podkreśliła Chawryło.
259	11	Rosyjska narracja przebija się w znaczący sposób na Węgrzech, w Serbii, częściowo w Niemczech.
259	13	W ocenie analityczki rosyjskie tzw. fabryki trolli (kontrolowane przez państwo firmy zajmujące się publikowaniem propagandowych treści w Internecie, głównie na forach i w sieciach społecznościowych - przyp. RMF FM) wciąż zatrudniają nowe osoby, co wskazuje na intensyfikację działań Kremla w sferze walki informacyjnej.
259	15	Ekspertka podkreśliła, że długoletnie inwestowanie przez Kreml w przychylne środowiska eksperckie i medialne na Zachodzie nie przynosi obecnie zakładanych efektów. Wojna z Ukrainą zupełnie zmieniła sytuację, wręcz wywróciła ją do góry nogami. Po pierwsze, skala i brutalność rosyjskich zbrodni na cywilach na Ukrainie są oczywiste i trudne do obrony. Po drugie, sankcje UE i USA wymierzone w rosyjskie media, skutkujące ograniczeniem ich nadawania w krajach Zachodu, znacznie zmniejszyły zakres oddziaływanie propagandy. Jeśli chodzi o państwa europejskie, rosyjska narracja przebija się jednak w sposób znaczący na Węgrzech i w Serbii, częściowo też w Niemczech - oceniła Chawryło.
259	17	Wycieczki, z których chętnie korzystają niektórzy dziennikarze.
259	19	Rozmówczyni zwróciła przy tym uwagę na "użyteczność" niektórych zachodnich dziennikarzy w reżimowym przekazie rosyjskiej telewizji.
259	21	Kreml organizuje dla takich osób wyjazdy studyjne na tereny okupowane, np. do Mariupola. W ostatnim czasie brali w nich udział m.in. dziennikarze z Niemiec i Francji, co relacjonowała rosyjska telewizja. Są to przedstawiciele niszowych mediów, lecz ich obecność wystarczy, by w kremlowskiej telewizji zbudować propagandowy przekaz o "obiektywnych zachodnich reporterach, dążących do prawdy, mimo panującej na Zachodzie cenzury"- powiedziała analityczka.
259	23	Czy Rosjanie ufają telewizji? Wyniki sondażu nie są miarodajne.
259	25	Według ekspertki warszawskiego ośrodka opublikowane w ostatnich dniach badanie rosyjskiej opinii publicznej, przeprowadzone przez międzynarodową firmę GroupM i ukazujące spadek zaufania Rosjan do państwowej telewizji, nie powinno być traktowane jako reprezentatywne. Badanie było wartościowe, ponieważ potwierdziło trend widoczny od lat - telewizja pozostaje dla Rosjan głównym źródłem informacji, ale zaufanie do niej maleje. W tej ankiecie wzięli jednak udział wyłącznie respondenci z dużych miast, liczących powyżej 100 tys. mieszkańców, dlatego wyniki nie mogą być traktowane jako miarodajne. Na rosyjskiej prowincji, gdzie Putin cieszy się największym poparciem, telewizja odgrywa dużą większą rolę, niż w ośrodkach miejskich - tłumaczyła analityczka.
259	27	Agresor wykorzystuje każdą okazję, by docierać do mieszkańców z "odpowiednimi" treściami.
259	29	Chawryło odniosła się również do propagandowej "osłony" rosyjskich działań na okupowanych terenach wschodniej i południowej Ukrainy.
259	31	Najeźdźcy nie rozpowszechniają tam żadnego subtelnego przekazu, ale stawiają na rozwiązania stricte siłowe, aby zastraszyć mieszkańców. W ten schemat wpisuje się m.in. wyłączanie ukraińskiej telewizji i zastępowanie jej programami rosyjskimi, a także niszczenie dostępu do ukraińskich połączeń internetowych i sieci komórkowych. Agresor wykorzystuje każdą okazję, by docierać do mieszkańców z "odpowiednimi" prorosyjskimi treściami - np. pojawiają się doniesienia o rozdawaniu "Komsomolskiej prawdy" (dziennika publikującego propagandowe treści) razem z pomocą humanitarną - podkreśliła ekspertka OSW.
2590	1	ZChR do Solidarnej Polski: Razem uporządkujmy przestrzeń publiczną pozbywając się symboli obcej władzy
2590	3	– Dzisiaj przekazujemy ten projekt Solidarnej Polsce, która mając 20 posłów może zgłosić go do laski marszałkowskiej, tak aby od wiosny 2023 roku w przestrzeni publicznej nie pozostał żaden obiekt pomnikopodobny, który sławi Armię Czerwoną, I czy II Armię „Wojska Polskiego”, Ludowe Wojsko Polskie czy nawet Ottona von Bismarcka. Obecne rozwiązania umożliwiają obronę obiektów chwały przez liczne samorządy, np. Lewina Brzeskiego czy Olsztyna. Jeśli parlament przyjmie nasz projekt, to 1 stycznia 2023 roku wszystkie tego typu obiekty byłyby w nadzorze właścicielskim właściwego wojewody i jeśli są obecnie w rejestrze zabytków będą z niego wykreślone. To umożliwi usunięcie tych obiektów. Naturalnie, ten projekt to też też współmierna reakcja na usunięcie polskich flag z polskich cmentarzy wojennych w Miednoje i Katyniu przez Rosjan. Co istotne, przedmiotowe obiekty obcej chwały nie będą już chronione prawnie jako pomniki, a zatem nie będą objęte dyspozycją art. 261 Kodeksu karnego. Liczymy na przychylność w tej sprawie ze strony Solidarnej Polski – mówi nam Paweł Czyż, rzecznik prasowy Zjednoczenia Chrześcijańskich Rodzin. ROZMOWA Z RZECZNIKIEM ZChR.
2590	5	Niezależna Gazeta Obywatelska: Panie rzeczniku, skąd taka inicjatywa?
2590	7	Rzecznik prasowy ZChR Paweł Czyż: Cóż, wojska Federacji Rosyjskiej napadły na Ukrainę. W tym samym czasie niektóre samorządy bronią monumentów wdzięczności Armii Czerwonej, np. władze gminy Lewin Brzeski czy Olsztyna. Takie działania muszą zostać przerwane, a setki symboli totalitarnych, a także militaryzmu pruskiego usunięte. Mało kto wie, że na polskim terytorium mamy jeszcze tzw. „wieże Bismarcka”, tj. obiekty wybudowane ku upamiętnieniu kanclerza Rzeszy Ottona von Bismarcka, np. w Działdowie, w Dzierżoniowie, na Jańskiej Górze, w Lęborku, w Mrągowie, w Okonku, w Ostródzie, w Szczecinie, w Świdwinie, w Świebodzinie, w Wieleniu, w Sobótce, w Zielonej Górze, Żaganiu i Żarach. To kpiny, aby te wszystkie symbole zaśmiecały nasze miasta. Również Ludowe Wojsko Polskie nie zasługuje na upamiętnienie. 17 września 1939 ZSRS stał się faktycznie uczestnikiem II wojny światowej jako sojusznik III Rzeszy. Premier Władysław Sikorski wyraził pogląd, że Rosja zdradziła, idąc zbrojnie na pomoc Niemcom i uderzając na nas w umówionym z nimi momencie nożem w plecy: „(…) odtąd jesteśmy w stanie wojny z Sowietami na równi z Niemcami”. 25 kwietnia 1943 Stalin zerwał stosunki z legalnym polskim rządem. Trzeba wspomnieć, że Prezydent RP Władysław Raczkiewicz odmówił podpisania układu z 30 lipca 1941 Sikorski-Majski, a zatem ponowne wkroczenie na terytorium II RP Armii Czerwonej w latach 1944-45 nastąpiło bez formalnej zgody legalnego polskiego rządu, czyli stanowiło realizację przesłanek bezprawnej okupacji. W czerwcu 1943 Wódz Naczelny i premier RP gen. Władysław Sikorski uznał wojsko Berlinga za „polską dywizję komunistyczną, o charakterze dywersyjnym”, samego jego twórcę za „zdrajcę, który zdezerterował z Wojska Polskiego”. Skoro nie upamiętniamy Polnische Wermacht – sił zbrojnych Królestwa Polskiego powstałych na mocy aktu 5 listopada w okresie od 10 kwietnia 1917 r., kiedy to Austro-Węgry przekazały Polski Korpus Posiłkowy pod rozkazy Generalnego Gubernatora Warszawskiego Hansa Hartwiga von Beselera, do 13 października 1918 r. – to nie ma powodu, aby upamiętniać w przestrzeni publicznej tzw. I czy II Armii „Wojska Polskiego” czy Ludowego Wojska Polskiego. Kropka. Co bardzo istotne, nie będzie się już ścigać nikogo za ich rzekome uszkodzenie z art. 261 Kodeksu karnego.
2590	9	NGO: Liczycie na wsparcie Solidarnej Polski. Natomiast co z PiS?
2590	11	Paweł Czyż: To się okaże, niemniej część polityków Prawa i Sprawiedliwości była podatna na legendę komunistów, o tym, że wojsko Berlinga to nasze polskie siły zbrojne. Zdarza się, że politycy PiS składają kwiaty pod monumentami I czy II Armii „Wojska Polskiego”. Mówi się, że w tej formacji służyli Polacy. To akurat jasne, ale żadna cześć generalnie I czy II Armii „Wojska Polskiego” się nie należy. To tak, jakbyśmy oficjalnie nieustannie podważali stanowisko legalnych władz Polski w Londynie. Czas na uporządkowanie historycznych faktów i mamy nadzieję, że parlamentarzyści Solidarnej Polski „zachowają się jak trzeba”. Warto podkreślić, że w sprawie monumentów Armii Czerwonej w Mikolinie, w gminie Lewin Brzeski czy w Olsztynie z wydatną pomocą przyszedł poseł Janusz Kowalski z SP. Zatem apelujemy do partii Zbigniewa Ziobro: razem uporządkujmy przestrzeń publiczną pozbywając się symboli obcej władzy.
2591	1	Niemiecki poseł: Trzeba wrócić do rozmów z Rosją o uruchomieniu Nord Stream 2
2591	3	„Rząd federalny (w Berlinie) musi teraz zrobić wszystko, aby zapewnić dostawy energii. Trzeba rozmawiać z Rosją, pomimo wojny łamiącej prawo międzynarodowe, o oddaniu Nord Stream 2 do eksploatacji na określony czas, jeśli nie można zagwarantować dostaw gazu w inny sposób” – mówił Ernst.
2591	5	„Przerwa w dostawach gazu mogłaby nieodwracalnie uszkodzić +przemysłowy kręgosłup+ Niemiec” – dodał. Jego zdaniem działania podejmowane przez ministra gospodarki Roberta Habecka nie rozwiążą problemu, ponieważ „inne kraje nie są w stanie w pełni zrekompensować dostaw gazu” na poziomie porównywalnym z dostawami z Rosji.
2591	7	„Sankcje energetyczne nie działają. (…) Wręcz przeciwnie: sankcje energetyczne są korzystne dla Rosji. (…) Eksplozja cen surowców takich jak ropa i gaz sprawia, że Rosja zarabia na sprzedaży energii więcej niż wcześniej” – mówił Ernst.
2591	9	Jak przekonuje polityk Lewicy, „utrzymywanie sankcji w ten sposób jest niemoralne”, ponieważ „Rosja nadal dobrze zarabia na swoich surowcach, a nasi obywatele i nasza gospodarka cierpią z powodu całkowicie błędnej polityki sankcji”. „Powinniśmy podejmować tylko takie środki, które naprawdę prowadzą do zakończenia wojny i nie krzywdzą naszych własnych obywateli” – podsumowuje Ernst.(PAP)
2594	1	Japończyk o wojnie na Ukrainie. Po prostu szok…
2594	3	Wolne tłumaczenie, Eternity;
2594	5	Hiroyuki Hamada
2594	7	Powtarzałbym tyle razy ile trzeba. Zachodni establishment obalił ukraiński rząd z pomocą nazistów w 2014 roku, aby wywołać wojnę zastępczą przeciwko Rosji. Większość ludzi Zachodu kupiła jawne kłamstwo, że Rosja niesprowokowanie zaatakowała Ukrainę, podczas gdy w rzeczywistości Ukraina bezlitośnie bombardowała rosyjskojęzyczną ludność, masakrując, okaleczając i pozbawiając ją środków do życia przez ostatnie 8 lat. Wielu z nas podniosło swoje głosy w tej sprawie tylko po to, by zostać nazwanym "miłośnikiem Putina", "rosyjskimi botami" i tak dalej. Tymczasem pionki zachodniej wojny przeciwko Rosji nadal umierają na Ukrainie. Popierany przez USA rząd ukraiński wysyła na linię frontu niewyszkolonych cywilów w wieku od 18 do 60 lat. Czy wiesz, co to oznacza?
2594	9	Ja mam 54 lata i mam syna, który ma 18 lat. Ginęlibyśmy za zachodni imperializm, gdybyśmy byli Ukraińcami. Ukraiński establishment morduje własnych urzędników, dziennikarzy i każdego, kto stoi przeciwko ich drodze zachodniego imperializmu, jednocześnie kontynuując rzeź rosyjskojęzycznych wschodnich Ukraińców jako "separatystów". Oto co oznacza "stać z Ukrainą". Oznacza to subsydiowanie zachodniego przemysłu obronnego, zamienianie pokojowo współistniejących narodów w zabijanie się nawzajem, restrukturyzację gospodarki w celu przyjęcia zachodnich oligarchów i wyprzedawanie majątku publicznego tym drapieżnikom. Ludzie mogą myśleć, że to tylko nieszkodliwe sygnalizowanie cnoty, aby udowodnić, jak "dobry" jesteś w ich społecznościach, aby powtórzyć aktualne imperialne hasło, ale ludzie faktycznie cierpią i umierają z tego powodu. To samo działo się na całej planecie. Pochodzę z Japonii. Mam tam krewnych. To co się dzieje z Ukrainą może się stać z każdym popieranym przez USA krajem azjatyckim, ponieważ Chiny są pierwotnym celem imperium. Czuję smutek i ból Ukraińców, Rosjan i wszystkich ludzi, którzy cierpią z powodu imperialnej przemocy USA.
2594	11	Z ostatniej chwili:
2594	13	Shinzo Abe - były premier Japonii - został zastrzelony w Nara w Japonii. Jest to dość szokujące, częściowo dlatego, że to Japonia, gdzie takie rzeczy są rzadkością, a on sam jest wnukiem zbrodniarza wojennego z czasów II wojny światowej Kishi Nobusuke, który również został premierem po wojnie. Ich partia polityczna - liberalna Partia Demokratyczna - jest znana z tego, że jest wspierana przez CIA. Shinzo Abe był znany z sympatii do rosyjskiego stanowiska w sprawie wojny na Ukrainie.
2595	1	13 milionów osób w Rogu Afryki będzie cierpieć głód z powodu globalnego ocieplenia - Portal informacyjny STRAJK
2595	3	To będzie zdecydowanie trudny rok dla Afryki, a prognozy co do poziomu jego trudności z miesiąca na miesiąc stają się coraz bardziej pesymistyczne. Według ONZ, najbardziej ucierpi Etiopia, Somalia i Kenia.
2595	5	327 milionów dolarów – tyle pieniędzy będzie potrzebować ONZ-owski Światowy Program Żywnościowy (World Food Programme – WFP), by zaspokoić najpilniejsze potrzeby bytowe w ciągu najbliższych miesięcy i pomóc wiejskim społecznościom uodpornić się na coraz bardziej dające o sobie znać wstrząsy klimatyczne. Najbardziej narażony na klęskę głodową jest Róg Afryki – Etiopia, Kenia oraz Somalia.
2595	7	3 lata bez deszczu
2595	9	We wszystkich trzech wymienionych krajach nie widziano deszczu od 3 lat, co skutkuje największą suszą od 1981 roku.
2595	11	„Uprawy są zniszczone, zwierzęta hodowlane umierają, rośnie głód, a to wszystko przez powtarzające się susze, które dotykają Róg Afryki” – mówi dyrektor regionalny WFP Afryki Wschodniej, Michael Dunford. Dunford ostrzega, że bez odpowiedniej pomocy humanitarnej, powtórzyć się może somalijski kryzys humanitarny z 2011 roku, kiedy z głodu zginęło 250 tysięcy osób. A to niestety niewykluczone, bo średnia opadów zamiast rosnąć, według prognoz, ma spadać.
2595	13	Sytuacja krytyczna jest w południowo-wschodniej części Etiopii – według UNICEFu do połowy marca tego roku aż 6 milionów osób z tych terenów może potrzebować pomocy humanitarnej. W sąsiedniej Somalii liczba ta ma przekroczyć aż 7 milionów.
2595	15	Afryka zbiera, co zasialiśmy
2595	17	Mimo bycia kontynentem, który najmniej ze wszystkich przyczynia się do globalnego ocieplenia, Afryka odczuwa zmiany klimatyczne najciężej i ponosi za nie najpoważniejsze konsekwencje. Susza w Rogu Afryki jest tego najlepszym przykładem. W ciągu ostatnich 100 lat temperatury powierzchniowe w Afryce wzrosły od 0,5 do 2 stopni Celsjusza. Według naukowców, w tym stuleciu mają one przekroczyć nawet te 2 stopnie.
2595	19	UNICEF podaje, że w wyniku suszy około 15o tysięcy dzieci opuściło szkołę, aby pomóc w pobieraniu wody i innych codziennych obowiązkach. Przedstawiciel UNICEFu w Etiopii podczas briefingu ONZ który miał miejsce w Genewie, za pośrednictwem wideokonferencji oznajmił, że wyschła zdecydowana część źródeł wody i podkreślił potrzebę odnawiania studni, wiercenia nowych i doprowadzenia wody do ośrodków opieki zdrowotnej.
2595	21	Żadne z miejsc na świecie nie pokazało tak dobitnie, jak tragiczne w skutkach może być ignorowanie katastrofy klimatycznej. Na razie cenę za galopujący i niezważający na nic kapitalizm zapłaciła najmniej winna całemu zamieszaniu Afryka, ale kwestią czasu jest tylko, aż te same problemy, z którymi zmagają się obecnie Afrykańczycy przywędrują na północ.
2598	1	Kolonializm ciągle trwa. I jest jedną z przyczyn zmian klimatu
2598	3	W trzeciej części szóstego raportu Międzyrządowego Zespołu ds. Zmian Klimatu (IPCC), naukowcy po raz pierwszy wskazali kolonializm jako historyczną i aktualną przyczynę kryzysu klimatycznego, czyli największego globalnego zagrożenia dla ludzkości.
2598	5	Kolonializm nie jest jednorodnym zjawiskiem, ale można go postrzegać jako podbijanie terenów i państw, któremu towarzyszą trzy rodzaje przemocy: przemoc kulturowa poprzez negację rdzennej kultury, przemoc ekonomiczna poprzez wyzysk ludności oraz przemoc polityczna poprzez ucisk i odebranie samostaniowienia mieszkańców.
2598	7	Wpływ kolonializmu na przyrodę jest jasny i widać go poprzez ogromne kopalnie, zanieczyszczone rzeki i wyeksploatowane ziemie. Na wszystkich kontynentach kolonizatorzy wycinali lasy namorzynowe, łąki, lasy tropikalne i mokradła, aby zrobić miejsce dla kamieniołomów, plantacji, rancz, dróg i kolei.
2598	9	Fakt, że w raporcie IPCC znalazło się to jedno konkretne słowo, może nie wydawać się czymś wielkim, ale jest wprost przeciwnie. Wraz z każdym raportem IPCC publikuje podsumowanie dla decydentów. Podsumowanie to jest skrupulatnie analizowane i omawiane linijka po linijce - nie tylko przez najlepszych naukowców świata, ale także przez urzędników reprezentujących 195 rządów, które mają wpływ na końcowe brzmienie podsumowania i często formułują uwagi co do pojedynczych słów, czy zwrotów.
2598	11	To, że "kolonializm" znalazł się w podsumowaniu, oznacza, że urzędnicy i naukowcy z całego świata dostrzegają znaczącą rolę, jaką to zjawisko odegrało w "podgrzewaniu" naszej planety i niszczeniu jej przyrody. Magazyn Atmos zauważył, że rola kolonializmu w wywołaniu kryzysu klimatycznego jest od dziesięcioleci częścią narracji ruchu na rzecz sprawiedliwości klimatycznej. Na przykład podczas zeszłorocznego COP26 brazylijska działaczka na rzecz ludności rdzennej Taily Terena otworzyła Pawilon Ludów Rdzennych, mówiąc, że "kolonializm spowodował zmiany klimatyczne", a rozwiązaniem jest "nadanie praw rdzennej ludności".
2598	13	Jak doszło do tego, że "kolonializm" pojawił się w raporcie IPCC? Po pierwsze nie bez wpływu był fakt, że nad raportem pracowało tym razem więcej kobiet i osób o niebiałym kolorze skóry, a więc grup społecznych szczególnie dotkniętych przez to zjawisko. Po drugie, jak wskazuje Atmos, w ciągu ośmiu lat, jakie upłynęły od ostatniego raportu IPCC, nastąpiła eksplozja literatury wskazującej na związki między zmianami klimatycznymi a kolonializmem. Raporty IPCC kompilują natomiast wnioski z tysięcy istniejących już prac. Autorzy składają je w całość i przedstawiają opinii publicznej pełny obraz konsensusu naukowego.
2598	15	Jedno z badań wskazujące związki między kolonializmem i zmianami klimatu zostało opublikowane w czasopiśmie "PNAS" w 2020 r. Para archeologów przeanalizowała w nim klimat na Wyspach Karaibskich i w południowo-zachodniej części Oceanu Indyjskiego. Badacze odkryli, w jaki sposób zmiany zostały spotęgowane przez historię kolonizacji i niesprawiedliwości. Karaiby borykają się z coraz intensywniejszymi huraganami napędzanymi przez ocieplające się oceany. Przewiduje się dodatkowo, że zagrożenia te będą narastać wraz ze zmianami klimatu spowodowanymi działalnością człowieka.
2598	17	Naukowcy odkryli jednocześnie, że kolonizacja zmusiła mieszkańców wysp do odejścia od metod budowania odpornych na te zjawiska domów. Wykopaliska archeologiczne prowadzone na Karaibach ujawniły historię tworzenia okrągłych budynków z głęboko osadzonymi słupami wykonanymi z mocnego lokalnego drewna i lekkimi dachami krytymi strzechą. Jednak po kolonizacji wysp, europejska architektura wyparła tę tradycyjną. Dzisiejsze domy są wykonane ze zbrojonego betonu, a nie z lokalnie dostępnych materiałów, i łatwo ulegają zniszczeniu podczas huraganów. Zmniejsza to szansę na przetrwanie zabudowy i jej odbudowę po intensywnych burzach tropikalnych.
2598	19	Podobnie lasy i inne zasoby naturalne Madagaskaru zostały zniszczone przez Europejczyków, którzy chcieli czerpać większe zyski z tamtejszych kolonii. Dziś potomkowie rdzennej ludności zamieszkują biedniejsze tereny, na których widać efekty degradacji gleby, erozji i wylesiania, co sprawia, że ziemie te są jeszcze bardziej narażone na zmiany klimatu.
2598	21	Jednak związek kolonializmu ze zmianami klimatu to nie tylko relikt przeszłości. Obecnie koncepcja kompensacji emisji dwutlenku węgla jest również analizowana jako nowa forma tego zjawiska. To dlatego, że pozwala ona krajom rozwiniętym na wykorzystywanie pańśtw rozwijających się poprzez użycie ich niskich emisji dwutlenku węgla do rekompensowania swoich coraz większych emisji dwutlenku węgla.
2598	23	Wiele firm zobowiązało się osiągnąć neutralność klimatyczną. Aby osiągnąć ten cel, coraz więcej z nich sięga po kredyty węglowe (z ang. carbon offsets). Według spółki doradztwa strategicznego McKinsey rynek dobrowolnych kredytów węglowych może do 2030 r. osiągnąć wartość nawet 50 mld dolarów. Termin "kompensacja emisji dwutlenku węgla" odnosi się do dwutlenku węgla, którego emisja jest zmniejszana, której uda się uniknąć lub który jest wychwytywany z atmosfery w celu zrekompensowania emisji wytworzonych w innym miejscu.
2598	25	Większość projektów kompensacji emisji dwutlenku węgla polega na ponownym zalesianiu. Ograniczenie emisji dwutlenku węgla poprzez sadzenie większej liczby drzew w krajach rozwijających się może wydawać się dobrym pomysłem. Jednak poprzez inicjatywy mające na celu spowolnienie tempa zmian klimatycznych bogatsze kraje dominują nad mniej tymi biedniejszymi i ich mieszkańcami, co tworzy nową formę neokolonializmu - kolonializm klimatyczny. Bogate kraje inwestują w krajach globalnego Południa i dyktują, jak utrzymać ziemię i lasy ludziom, którzy mieszkają tam od tysięcy lat. Gdy nowa norma, którą ludzie posiadający władzę chcą, by przyjęła ludność rdzenna, koliduje z tym, jak grupy rdzenne zazwyczaj obchodzą się z własną ziemią, może to potencjalnie prowadzić do wysiedleń, a nawet przemocy.
2598	27	W 2014 roku Oakland Institute ujawnił, że Kenijska Służba Leśna, finansowana przez Bank Światowy, biła, groziła, a nawet aresztowała członków społeczności Sengwer, aby pozyskać ziemię pod uprawę leśną z przeznaczeniem na kompensację CO2. Na spotkaniu Organizacji Narodów Zjednoczonych w 2016 roku rdzenny przywódca z Wyspy Żółwi oskarżył kraje rozwinięte o prywatyzację i sprzedaż świętych lasów i ziemi, które są ich własnością. Projekty offsetu węglowego szkodzą ludności, zmieniając także system gospodarczy, na którym opiera się jej przetrwanie.
2598	29	Większość projektów kompensacji emisji dwutlenku węgla jest zlokalizowana w krajach globalnego Południa, a większość jest kupowana przez kraje globalnej Północy. Zamiast więc pociągać rządy do odpowiedzialności i zmieniać istniejące wzorce produkcji i konsumpcji, podmioty w krajach rozwiniętych wykorzystują offset węglowy jako formę odpustu. Zmuszają kraje globalnego Południa do zmiany swoich gospodarek, aby te państw globalnej Północy mogły nadal emitować CO2.
2598	31	Jak więc zniwelować zjawisko kolonializmu klimatycznego? Po pierwsze poprzez zapewnienie współdecyzyjności rdzennym mieszkańcom w klimatycznych inwestycjach dotyczących ich ziem i przekształcenia krajobrazu, a także po prostu poprzez zwrot ich ziem. Ważne jest również finansowanie długoterminowych programów zarządzania ziemią przez rdzennych mieszkańców i zapewnienie rdzennym mieszkańcom autonomii w podejmowaniu decyzji o wydatkach, a także wykorzystywanie ekologicznej wiedzy lokalnych społeczności.
2599	1	Korwin-Mikke: "na Antarktydzie przyrasta lodu". Teza nie do obrony
2599	3	Poseł Konfederacji Janusz Korwin-Mikke przekonywał 6 sierpnia w Polskim Radiu 24, że to, co mówi się o konieczności zamknięcia elektrowni węglowych czy promowaniu bardziej ekologicznych źródeł energii, to "bzdura", a ludzkość "zwariowała". - Ci ekolodzy też zwariowali - oburzał się polityk Konfederacji. Korwin-Mikke opowiadał o naturalnym cyklu krążenia węgla w środowisku i przekonywał, że ten pierwiastek "był w powietrzu, jakoś ziemia to przeżyła". - Także jak znów wróci do powietrza, no to co nastąpi? Nastąpi ocieplenie i bardzo dobrze. Grożą nam, że temperatura wzrośnie o dwa stopnie, no i świetnie. Będzie w Polsce tak jak w Pradze czeskiej, więc nic takiego strasznego nie będzie - perorował.
2599	5	Korwin-Mikke mówił dalej o "poprzednim globalnym ociepleniu", które - jak twierdził - wydarzyło się około XI wieku, gdy Grenlandia była "zielonym lądem, jak sama nazwa wskazuje". Mówił też o "szczycie globalnego oziębienia" oraz o "lokalnym, globalnym oziębieniu" około roku 1600. - Nie widać, żeby się poziom wód jakoś specjalnie podniósł - ciągnął Korwin-Mikke. Dodał, że już 30 lat temu czytał, iż za 20 lat Malediwy będą pod wodą. - Tymczasem ceny nieruchomości na Malediwach idą w górę - skwitował.
2599	7	"Ekolodzy nie mówią jednej rzeczy..."
2599	9	Najbardziej doniosłym fragmentem wywodu Janusza Korwin-Mikkego była teza o Antarktydzie, na której rzekomo przybywa pokrywy lodowej. Polityk tłumaczył, że powodem przyrostu lodu jest przesuwanie się nad ten kontynent pary wodnej. - Ekolodzy nie mówią jednej rzeczy: rzeczywiście, lód zamienia się w wodę, to prawda, ale woda zamienia się w parę - tłumaczył. - Na przykład na Florydzie każdy może się przekonać, że jest parno, prawda? Wtedy powstaje para, ta para, nawiasem mówiąc, się skrapla w prowincji święta Katarzyna w Brazylii. W Brazylii mają śnieg od 200 lat niewidziany i to spory, i potem ta para leci nad Antarktydę i, ku zdumieniu ekologów, na Antarktydzie przyrasta lodu. To jest ta para nad Grenlandią, się roztapia, paruje i wędruje sobie na południe - opowiadał Korwin- Mikke.
2599	11	Nagranie z wypowiedzią Janusza Korwin-Mikkego pokazaliśmy dr. Jakubowi Małeckiemu, który jest glacjologiem-hydrologiem zajmującym się badaniem lodowców. Jest związany z Uniwersytetem Adama Mickiewicza w Poznaniu. Ekspert uznał, że nie da się obronić stwierdzenia, iż lodu na Antarktydzie przybywa. Jest go bowiem coraz mniej, a dzieje się tak w wyniku działalności człowieka w ostatnich ponad stu latach.
2599	13	Praga w Warszawie? "Rykoszetem oberwie człowiek"
2599	15	Doktor Jakub Małecki tłumaczy, że zmiany klimatu zachodziły wielokrotnie w historii Ziemi, na co wpływ miała aktywność Słońca, cykle orbitalne Ziemi i zmiany stężenia gazów cieplarnianych. - Szczególnie te ostatnie zmiany interesują nas dzisiaj, bo właśnie doświadczamy ich w bardzo szybkim tempie - mówi dr Małecki. Gdy ok. 12 tys. lat temu kończyło się ostatnie zlodowacenie, na podniesienie średniej globalnej temperatury o 1 stopień Celsjusza przyroda potrzebowała ok. 1500 lat. - My i nasze emisje CO2 zrobiliśmy to dziesięć razy szybciej - zauważa.
2599	17	Dalej wyjaśnia, że natura emituje tyle gazów cieplarnianych, ile jest w stanie pochłonąć. Teraz jest to niemożliwe – łączna emisja CO2 przyrody i ludzi jest nieco większa niż całkowite pochłanianie. Nadwyżka CO2 odkłada się z każdym rokiem, zaś dysproporcja między stężeniem naturalnym a faktycznym rośnie.
2599	19	Czy - jak twierdzi Janusz Korwin-Mikke - w Polsce zrobi się jak w Pradze i "nic takiego strasznego nie będzie"? Doktor Małecki odpowiada, że w przypadku Polski globalne ocieplenie o 2 stopnie może oznaczać 3-stopniowy lub nawet większy wzrost temperatury. - Takie ocieplenie oznacza ogromne i niekorzystne zmiany dla przyrody, między innymi dla roślin, fauny i hydrologii kraju. To nie jest fajne, bo rykoszetem zawsze oberwie wówczas człowiek - mówi. Zauważa, że wzrost temperatury o jeden stopień Celsjusza w ciągu ostatnich nieco ponad 100 lat to wartość uśredniona dla całego globu, łącznie z pokrywającymi go w większości oceanami. A ląd nagrzewa się przecież szybciej niż oceany.
2599	21	Lodu na Antarktydzie ubywa przez topnienie podwodne, a nie ciepłe powietrze
2599	23	Doktor Jakub Małecki opowiada, że większe ocieplenie jest dobrze widoczne w regionach polarnych - niektóre ogrzały się już nawet o kilka stopni Celsjusza. W położonej wokół bieguna północnego Arktyce znika pływająca na morzu kra, znikają lodowce górskie, topi się coraz szybciej lądolód Grenlandii.
2599	25	Wbrew temu, co sugeruje Janusz Korwin-Mikke, nazwą Grenlandia (dosłownie - zielony ląd) odkrywca wyspy i banita Eryk Rudy chciał zachęcić osadników z Islandii do jej kolonizacji. - W czasach po narodzeniu Chrystusa nigdy nie była ona zielona, czyli z wyraźnie mniejszym zasięgiem lodu niż dziś - zauważa dr Małecki. Około XI wieku nie było globalnego ocieplenia, a w do 1650 roku nie było globalnego oziębienia. Zmiany temperatur notowano co najwyżej lokalnie lub regionalnie. - Badania dowodzą, że klimat globalny wychładzał się niesłychanie powoli lecz systematycznie od około roku 5000 przed naszą erą, aż do XIX wieku, gdy do klimatycznej gry na serio weszła działalność człowieka - opowiada dr Małecki.
2599	27	Jak tłumaczy, wokół bieguna południowego sytuacja lodu jest bardziej złożona niż na północy. Trzeba wyraźnie oddzielić lód morski (krę) unoszącą się na Oceanie Południowym i lód lądowy na kontynencie Antarktydy. Współcześnie kra zajmuje nieco większą powierzchnię niż w latach 80. Silniejsze wiatry spychają ją coraz dalej od wybrzeży. - Lądolód generalnie systematycznie traci masę i sumarycznie tempo to rośnie - podkreśla dr Małecki.
2599	29	Lądolód dzieli się na dwie główne części: większą wschodnią i mniejszą zachodnią. - Wschodnia część trzyma się nieźle: większość opracowań za ostatnie dwie-trzy dekady stwierdza albo w miarę stabilną masę, nawet z okresami wzrostu, albo jedynie stosunkowo niewielkie straty - wyjaśnia ekspert. - Gorzej jest z częścią zachodnią, która traci masę szybko - dodaje.
2599	31	Dzieje się tak w mniejszym stopniu z powodu intensywniejszego topnienia powierzchni, a przede wszystkim przez topnienie podwodne i odłamywanie gór lodowych do oceanu. Dla Antarktydy największym zagrożeniem jest zatem nie coraz cieplejsze powietrze, tylko rosnąca temperatura okalającej ją wody. - Nie da się więc obronić stwierdzenia, że lodu na Antarktydzie przybywa. Ona sumarycznie go traci, nawet pomimo tego, że we wnętrzu kontynentu temperatura nigdy nie wzrasta powyżej zera - podsumowuje dr Jakub Małecki.
2599	33	Zwiększone parowanie wody? Lodowce i tak tracą masę
2599	35	W analizie dla Konkret24 dr Małecki podkreśla, że nie są mu znane żadne źródła naukowe, które w latach 90. alarmowałyby przed zatopieniem Malediwów ok. roku 2010. - Ryzyko to jest realne dla roku 2100, bo to najbardziej płaski i najniżej położony kraj świata - ocenia dr Małecki. Dodaje, że wyspy te mogą się stać niezdatne do zamieszkania ze względu na potencjalnie znacznie większy niż dawniej zasięg fal sztormowych lub podtopienia.
2599	37	Lodowce górskie całego świata i lądolody Grenlandii oraz Antarktydy topniejąc, dolewają swoją wodę roztopową z lądu do oceanu i podnoszą jego poziom. - Lód jest największym udziałowcem tego procesu, za nim plasuje się rozszerzalność termiczna ogrzewających się oceanów - tłumaczy dr Jakub Małecki. Obecne tempo tego wzrostu to 3-4 cm na dekadę. Za małe, by obserwować je gołym okiem, ale wykrywalne dla przyrządów i satelitów. - Jeżeli tempo emisji CO2 będzie dalej rosnąć, do końca XXI wieku poziom mórz może się średnio podnieść nawet o jakiś metr względem czasów przedprzemysłowych - ocenia ekspert.
2599	39	Podkreśla, że zwiększone parowanie z oceanów nie jest w stanie usunąć nadwyżki wody w oceanach, bo po krótkim czasie od wyparowania woda trafia do oceanu z powrotem jako deszcz lub woda rzeczna. - Zwiększone parowanie skutkować może jednak większymi opadami i taki trend faktycznie obserwuje się w niektórych regionach świata - przyznaje dr Małecki i dodaje, że dzieje się tak także w niektórych strefach zlodowaconych, co skutkuje tam większymi dostawami śniegu. - Niestety, wzrosty te są najczęściej za małe, aby rekompensowały negatywne zmiany powodowane wyższą temperaturą i mimo śnieżniejszych zim lodowce te i tak tracą masę - mówi. - Na Antarktydzie wschodniej z kolei mechanizm ten prawdopodobnie przyczynia się do względnej stabilności tej części lądolodu - dodaje.
2599	41	Ekspert zaprzecza natomiast, jakoby większe opady śniegu na Antarktydzie były związane z parowaniem na Florydzie i transportem pary przez Brazylię, gdzie wystąpiły ostatnio opady śniegu na południu. - Po pierwsze, przesył pary pomiędzy półkulą północną i południową jest utrudniony przez równikowe wiatry. Po drugie, ostatnie opady śniegu w południowej Brazylii nie trafiły tam z północy, tylko z Antarktydy, czyli z południa - mówi dr Małecki. I przypomina, że opady śniegu w Brazylii zdarzają się nie raz na 200 lat.
